Ша сов къинхетаме а‚ къинхетаме а волчу Делан цIарца.
Хастам бу Далла – Iаламийн Дена.
Ша сов къинхетаме‚ къинхетаме волчу.
Шен долахь бекхаман де долчу.
Хьуна Iибадат до оха‚ Хьоьга гIо а доьху.
Нисде Ахь тхо нийсачу новкъа.
Ахь шайна ниIмат деллачеран новкъа. Хьо шайна оьгIаз ца ваханчеран а‚ тила ца беллачеран а новкъа. /Амин/.
Алиф-лам-мим.
ХIара жайна – цу чохь шеко яц – нийса некъ бу /Делах/ кхоьруш болчарна.
Ишттанаш бу уьш тешаш къайленах /гуш доцчу хIуманех – ялсамани, жоьжахати, сур-тIай и. дI. кх./‚ хIуьттуш ламазна. Оха шайна деллачу рицкъанна тIера сагIа луш.
Ишттанаш а бу уьш – тешаш хьоьга доссийначух а‚ хьол хьалха доссийначух /КъурIанах‚ Товратах‚ Инжилах‚ и. дI. кх./ а‚ эхартах уьш кхоьруш а бу.
Уьш бу шайн Делера нийсачу новкахь‚ уьш бу баккхийбийраш.
Баккъалла а. ца тешаш берш – царна бен дац ахьа шайна кхерам тесча а‚ ца тесча а‚ – уьш тешар бац.
Церан дегнаш а‚ лергаш а мухIар тоьхна дIакъевлина‚ церан бIаьргашна дуьхьал кирхьа ду‚ – царна хир ду доккха Iазап.
Нахах бу цхьаберш‚ шаьш олуш: "Тешна тхо Делах а‚ тIаьххьарчу дийнах а"‚ – уьш ма бац тешаш.
Iехо гIерта уьш Дела а‚ иман диллинарш а‚ амма цара-м ца Iехабо шаьш бен‚ – /и/ ца хаало-кх царна.
Церан дегнашкахь цамгар ю‚ Дала алсам яьккхи и цамгарца‚ царна ма ду лазош долу Iазап‚ шаьш хиларна харц луьйш.
Цаьрга аьлча: "Ма леладе лаьтта тIехь телхина дерг"‚ – цара олу: "Тхо-м дика дерг лелош ма ду!"
Уьш бац‚ ткъа‚ телхинарш? Мухха делахь а‚ хаа ца ло-кх царна.
Цаьрга аьлча: "Тешийша‚ нах ма тешна"‚ – цара олу: "Тхо тешар ду‚ ткъа‚ Iовдалш санна?" Баккъалла а. уьш бац‚ ткъа‚ Iовдалш? Амма ца хаьа-кх царна.
Иман диллинчаьрца цхьаьнакхетча‚ цара олу: "Тхо тешна". Шайн шайтIанашца цьаьнабисча‚ цара олу: "Баккъалла а. тхо шуьца ма ду‚ тхо-м уьш /иман диллинарш/ хьийзош дарий".
Дала хьийзор бу уьш‚ бахбийр бу уьш шайн тиларчохь‚ дIай-схьай уьдуш.
Уьш бу нийсачу новкъах тилар эцнарш‚ ма са ца хили-кх церан йохка-эцарх‚ уьш ца хили-кх нийсачу новкъахь.
Уьш тера бу‚ цIе а латийна‚ тIаккха цо шена гонаха дерг серладаьккхича‚ Дала шайн нур дIа а даьхьна‚ боданехь бисинчарех‚ шайна ган а ца гуш.
Къора‚ мотт а ца хууш‚ бIаьрса доцуш – уьш буха ца боьрзу-кх /Далла тIе/.
Я стигларчу догIанан мархах тера‚ шена чохь бода‚ къовкъар‚ ткъес тухуш – цара лергашчу пIелгаш духку‚ ткъес тоьхна баларх ларлуш. И Дела ма ву гуо бийр болуш цатешачарех.
Ткъес герга ду церан бIаьрса дIадайа‚ шайна серла ма яьллинехь‚ дIабоьлху уьш цу чохь /серлонгахь/‚ шайна Iарж ма еллинехь‚ совцу. Далла лиънехьара‚ хазар а‚ бIаьрса а дIахьур дара церан: Дела массо хIуманна а ницкъ кхочуш ма ву.
ХIай нах! Шайн Кхиош-кхобуш волчунна Iибадат де‚ И ву шу а‚ шул хьалха хилла берш а кхоьллинарг‚ шу хила мегара /Делах/ кхоьруш.
И ву шуна латтанах мотт бина‚ стигланах гIирс бина‚ стиглара хи даийтина‚ цуьнца стоьмийх шуна рицкъ хилитийна. Ма нисве Делаца цхьа а‚ шайна хуъушехь.
Шу шеконехь делахь‚ Оха Тхан лайга /Мухьаммад пайхамаре/ доссош хиллачух даладе цхьа сурат‚ цуьнга терра‚ кхайкха шайн тешаш‚ Дела воцург‚ шаьш бакълуьйш делахь.
Аша и ца дахь‚– аша и дийр ма дац – шу кхера цIерах‚ ша нах а‚ тIулгаш а дагор долчу‚ ша кечйина хилла йолчу цатешачарна.
Ахьа /хIай Мухьаммад/ кхаъ баккха иман диллинчаьрга а‚ дика Iамалш йиначаьрга а царна бошмаш хилар /ялсаманин/‚ бухахула оьхуш хин татолаш а долуш. Шайна цу чуьра стоьмийх рицкъа мел дели‚ цара олу: "ХIара ду хьалха а вайна делла хилла долу рицкъа" – царна деллера цу чохь цунах тераниг. Царна цу чохь цIена зударий а хир бу‚ уьш цу чохь гуттар а лаьттар бу.
Ма-дарра аьлча‚ Дела ийза ца ло масал даладан чуьрккал хIуманах а‚ цул лакхарчех а. Иман диллинчарна хаьа и шайна Делера бакъдерг дуйла‚ ткъа цатешачара олу: "ХIун лиъна-те Далла цу масалца?" Цо тилабо цуьнца дукханаш‚ Цо нисбо цуьнца дукханаш. Цуьнца тила-м ца бо Цо песакх берш бен.
Уьш ма бу йохош Делаца хилла ваIда‚ барт хиллачул тIаьхьа‚ цара доькъу Дала хотта аьлла омра динарг‚ лела ма до лаьтта тIехь телхина хIуманаш‚ – уьш ма бу эшнарш.
Шу муха ца теша Делах: шу ма дарий делла‚ тIаккха Цо шу ден ма дира? Юха Цо долуьйтур ду шу‚ юха а дендийр ду‚ тIаккха Цунна тIе дIадуьгур ду шу.
Иза ву лаьтта тIехь мел дерг шуна кхоьллинарг‚ тIаккха тIевирзира стигланна – Цо дIанисйира и ворхI стигал йина‚ – И массо хIума Ша хууш ма ву.
Хьан Кхиош-кхобуш волчо аьллера маликашка: "Со воллу лаьтта тIехь эла ван". Цара элира: "Ахьа кхуллу‚ ткъа‚ цу тIехь боьханиг дийрдерг а‚ цIий Iенордерг а‚ оха бийр бара Хьуна хастам а‚ вазвийр а ма вара Хьо". Цо элира: "Со хууш ма ву шуна ца хуург а".
Цо Iамийра Адамна массо хIуманийн цIераш‚ тIаккха гайтира уьш маликашка‚ элира: "Йийца Суна церан цIераш‚ шаьш хиллехь бакълуьйш".
Цара элира: "Вонах цIена ву Хьо‚ ма дац-кха тхуна Iилма‚ Ахь тхуна Iамийнарг бен. Хьо ву-кх хууш верг а‚ хьекъале верг а".
/Дала/ элира: "ХIай‚ Адам‚ ахь йийцал цаьрга церан цIераш". ТIаккха цо цаьрга церан цIераш йийцича‚ элира /Дала/: "Аса шуьга ца аьллера‚ ткъа‚ Со хууш ву стигланийн а‚ лаьттан а къайле‚ Со хууш ву аша гучудоккхуриг а‚ аша хьулдеш хилларг а".
Оха аьллера маликашка: "Сужд де Адамна". ТIаккха цара сужд дира‚ иблис диссалц‚ и дуьхьала делира‚ цо куралла йира‚ – и хиллера цатешачарех.
Оха элира: "ХIай‚ Адам‚ ваха хьо а‚ хьан зуда а /ялсаманин/ бешахь‚ даа цунах шортта шайна луург‚ амма шу герга ма гIолаш хIокху диттана – тIаккха шу хир ду шуна зулам динчарех".
ТIаккха и шиъ дIашаршийра шайтIано цунах /ялсаманех/‚ арабехира уьш шаьш хиллачуьра. Оха элира: "Охьадисса‚ цхьаберш вукхарна мостагIий а хилла‚ шуна лаьттахь хIоттам а‚ цхьа хан тIекхаччалц бахам а хир бу".
Адама Iамийра шен Кхиош-кхобучуьнгара дешнаш‚ Цо цунна гечдира‚ баккъалла а‚ И ву гечдеш а‚ къинхетаме а.
Оха элира: "Охьадисса цигара /ялсаманера/ массо а. Соьгара нийса некъ ца кхочуш буьсур бац шуьга. Сан некъана тIаьхьа хIоьттинарг – царна кхерам а хир ма бац‚ сингаттаме а хир бац уьш.
Цатешаш берш а‚ Тхан аяташ харц дийраш а – уьш ма бу /жоьжахатин/ цIеран дай‚ уьш цу чохь гуттар а лаьттар ма бу".
ХIай‚ Исраилан кIентий‚ Аша дагадаийта Сан ниIмат‚ Аса шуна делла хилла долу‚ аша кхочушъе Соьца хилла ваIда‚ Аса кхочушйийр ю шуьца хилла ваIда‚ Сох кхералаш.
Шу тешалаш Аса охьадоссийначух /КъурIанах/‚ шуьгахь долчуьнца нийса догIуш а долчу‚ – шу ма хила цунах дуьххьарлера цатешарш. Сан аяташца кIеззиг болу мах ма эца‚ Сох кхералаш.
Ма кегаде бакъдерг харц долчуьнца аша‚ бакъдерг хьул ма де‚ шайна хуьушехь (Товрата чохь долу Мухьаммада сипат).
Ламаз хIоттаде‚ ло закат‚суждане гIо сужда дечаьрца.
Аша омра до нахана диканиг? Ткъа дицдеш ма ду шайн догIмаш‚ шу ма ду жайна доьшуш – шу хьекъале ца хуьлу?
Аша гIо лаха собарца а‚ ламазца а. Иза кхочушдалур долуш дац /Далла/ муьтIахь болчаьрга а бен.
Уьш бу шаьш тешаш шайн Кхиош-кхобуш волчуьнца шаьш цхьанакхетарг хиларх‚ шаьш Цунна тIе дIадуьгург хиларх.
ХIай‚ Исраилан кIентий! Аша дагадаийта Сан ниIмат‚ Аса шуна делла хилла долу – Аса шу даздина хилар Iаламел (шух элчанаш баийтарца, жайнаш доссорца).
Шу кхера дийнах‚ шена чохь сино синера цхьана а хIуманца бекхам оьцур боцчу‚ цуьнгара шапаIат къобалдийр доцчу‚ цуьнгара нийсо оьцур йоцчу‚ шайна гIо дийр доцчу.
Оха хьалхадехира шу ФирIавнан нахах: вон Iазап шуна тIехь хIоттадора цара‚ бойура шун кIентий‚ дийна буьтура шун зударий – цу чохь шун Сийлахь-веза хилла волчу Кхиош-кхобучун зер ду.
Оха шуна хIорд бийкъира – шу хьалхадехира‚ ФирIавнан нах буха бахийтира‚ шу хьоьжуш лаьтташехь.
Оха ваIда йира Мусаца шовзткъа буьйсанна‚ тIаккха аша эса дIалецира‚ цул тIаьхьа шу ма хилира зуламхой.
ТIаккха а Оха гечдира шуна цул тIаьхьа‚ аша баркалла ала мегар дацара‚ ткъа?
Оха делира Мусага жайна а‚ фуркъан а – шу нийсачу новкъа довла мегар дацара‚ ткъа?
Мусас аьллера шен къоме: "ХIай‚ сан къам‚ аша шайна зулам дина‚ аша эса дIалацар бахьанехь. Тоба де шаьш Кхоьллинчуьнга‚ тIаккха шаьш дайа. И дика ду шуна шаьш Кхоьллинчунна хьалха – тIаккха Цо шун тоба къабал дира: баккъалла а, И ма ву тоба къабал дийриг а‚ къинхетам берг а.
Аша аьллера: "ХIай‚ Муса‚ тхо тешар ма дац хьох‚ и Дела тхайна къаьстташ ца гахь". ТIаккха шу схьалецира ткъесо‚ шу хьоьжуш лаьтташехь.
ТIаккха Оха шу дендира шу деллачул тIаьхьа – шу хила мегар ма дара баркалла олуш.
Оха шуна тIехIоттийра марха‚ охьадоссийра шуна манна а‚ салва а – даа шайна цIенадерг‚ Оха шайна деллачу рицкъанах. Тхуна зулам ца дира цара‚ амма уьш хилира шайна зулам деш.
Оха аьллера: "Чу гIо цу юьртана‚ даа цу чуьра шайна луьург шортта‚ неIарехула чудовла сужда деш‚ аша ала: "Гечдар!" – оха гечдийр ду шун гIалаташ‚ тIаккха алсамбохур бу дика дийриш.
Зулам динчара хийцира дош шайга аьлла доцчуьнца‚ тIаккха зулам динчарна Оха стиглара рижс йоссийра‚ уьш песакъ хиларна.
Ткъа Мусас ма дийхира /Деле/ шен къомана мала хи. ТIаккха Оха элира: "ДIатоха хьайн Iаса тIулгах". ТIаккха цунах даьржира шийтта хьаст. Массо нахана хиира шайн-шайна хи молу меттиг – даа‚ мала Делан рицкъах – ма де лаьтта тIехь боьханиг а, ирчаниг а.
Аша аьллера: "ХIай‚ Муса‚ оха тоам бийр ма бац цхьана кепара юучух. Хьайн Кхиош-кхобучуьнга деха‚ Цо долийтийла тхуна лаьтта тIехь кхуьуш болчу хасстоьмех‚ дехачу наьрсех‚ саьрмасекхех‚ хьозийн кхоьашех‚ хохах цхьацца хIума. Цо элира: "Ткъа аша хуьйцу гергахь долчух дика дерг? Охьа гIо Мисара‚ шуна хир ду аша дийхинирг". Царна тIетуьйхира сий дайар а‚ мискалла а‚ Делера оьгIазло хилира царна. Иза – уьш Делан аятех ца тешаш хиларна а‚ нийса доцуш пайхамарш бойуш хиларна а ду. Иза – цара дуьхьало ярна а‚ уьш дозанах бовлуш хиларна а ду.
Баккъалла а, иман диллинарш а‚ иудейш а‚ насараш а‚ сабейцаш а – Делах а‚ тIаьххьарчу дийнах а тешна‚ дика Iамалш йинарш – царна шайн Кхиош-кхобучун гергахь совгIат ду‚ царна тIехь кхерам хир бац‚ уьш сингаттаме а хир бац.
Оха шуьца барт бира‚ шуна тIехула лам айбира. Схьалаца Оха шайна даийтинарг ницкъаца‚ цу чохь дерг а хьахаде‚ тIаккха шу хила тарло /Делах/ кхоьруш.
ТIаккха‚ цул тIаьхьа‚ шу духадевлира. Делан дозалла а‚ къинхетам а шуна ца хиллехьара – шу хилла хир дара эшначарех.
Шуна бевзира шайх шотдийнан бакъо талхийнарш. Оха цаьрга элира: "Хила шух дIасхьалелхош йолу маймалш".
Оха иза хилийтира цу заманна а‚ тIаьхьа йогIур йолчу заманна а масална‚ /Делах/ кхоьручарна хьехамна а.
Мусас аьллера шен къоме: "Баккъалла а, Дала омра до шуьга аттана урс хьакха‚ аьлла". Цара элира: "Ахьа хьийзор дара тхо?" Цо /Мусас/ элира: "Дала ларвойла со жехIал нахах хиларх".
Цара элира: "ДIакхайкха хьайн Кхиош-кхобучуьнга‚ билгалбе тхуна и хIун етт бу‚ алий". Цо элира: "Цо /Дала/ боху: "И етт бу‚ къена а боцуш‚ жима а боцуш‚ юкъанаккъара‚ шайга бохург кхочушде".
Цара элира: "ДIакхайкха хьайн Кхиош-кхобучуьнга‚ билгалде тхуна‚ бос хIун бу цуьнан‚ алий". Цо элира: "Цо боху: "И етт бу‚ сирла-можачу бесан‚ шега хьоьжурш чIогIа цецбохуш".
Цара элира: "ДIакхайкха хьайн Кхиош-кхобучуьнга‚ билгалде тхуна‚ и муха бу‚ алий. Хьелий дерриге вовшашка тера ду тхуна. Тхо‚ Далла лаахь‚ дIанислур долуш ду".
Цо элира: "Цо /Дала/ боху: "И етт бу‚ Iамийна бац иза шеца охана дан а‚ я хи кхехьа а‚ Iайбех цIена бу иза‚ чIама боцуш бу иза". Цара элира: "ХIинца деана ахьа бакъдерг". ТIаккха цара цунна урс хьаькхира‚ шаьш герга хиллехь а /и/ ца дан.
/Хьахаде цаьрга/: "Аша са ма дийра. Цу тIехь вовшашца девне девлира шу". Дела ма ву Iорадоккхург аша дIахьулдеш дерг.
ТIаккха Оха элира: "Цу докъах тоха аьттан цхьа кийсиг". Иштта денво Дала велларг‚ гойту шуна Шен Iаламаташ‚ шу хилийтархьама кхеташ.
ТIаккха цул тIаьхьа шун дегнаш къиза хилира‚ шаьш тIулг санна я цулла а чIогIа шайн къизаллица. Баккъалла а,‚ тIулгех ду шех /хин/ татолаш долург а‚ цунах ду /дакъошка/ декъалуш дерг‚ тIаккха шех хи долуш. Баккъалла а, цунах ду /охьа/ дужуш дерг‚ Делах кхерарца; ма вац Дела тергам боцуш аша дечунна.
Шу догдохуш ду цара шайга иман дилларе? Хилла царех цхьа тоба Делера даше ладоьгIуш‚ тIаккха‚ шаьш цунах кхийтинчул тIаьхьа‚ и харцхьадоккхуш‚ шена хуьушехь.
Шаьш иман диллинчаьрца цхьана кхетча‚ цара олу: "Иман диллина ду тхо"‚– ткъа шаьш вовшашца бисича олу: "Аша цаьрга дуьйцу‚ ткъа‚ шайна Дала делла дерг цаьрга /бусулбанашка/ цуьнца /и гучудаккхарца/ шайца къийсийта‚ шу хIунда ца хуьлу хьекъале?"
Я царна ца хаьа-те‚ Делана цара хьулдинарг а‚ гучудаьккхинарг а хууш хилар?
Царех бу бодане берш‚ шайна дешар ца хууш‚ беккъа цхьа лаам бен‚ уьш ма бац мотталуш бен.
Бала бу /жоьжахатийн Iазап/ шайн куьйгашца жайна яздечарна‚ тIаккха олуш: "ХIара ду Делера"‚– шайна цунах кIеззиг мах эцархьама. ТIаккха бала бу царна шайн куьйгаша яздинчух‚ бала бу царна шаьш карочух.
Цара элира: "Тхоьх кхеттане кхетар яц /жоьжахатийн/ цIе‚ цхьа масийтта дийнахь бен". Ахьа ала /я Мухьаммад/: "Делера ваIда эцна аша? – Дала цкъа а ца йохайо Шен ваIда – я шу Делах лаьцна дуьйцуш ду шайна ца хуург?"
ХIаъ‚ вониг динарг а‚ шен гIалат шех хьаьрчинарг а – уьш бу жоьжахатийн дай‚ шаьш цу чохь гуттар лаьттар болуш.
Ткъа иман диллинарш а‚ диканиг динарш а – уьш бу ялсаманийн дай‚ шаьш цу чохь гуттар лаьттар болуш.
/Хьахаде царна‚ хIай‚ Мухьаммад/ Исраилан кIенташца чIагIо йира Оха: "Далла бен Iибадат дийр дац аша‚ деца-ненаца а дика хир ду шу‚ гергарчарца а‚ боберашца а‚ мискачарца а /дика хир ду/‚ аьлла; аша ала нахе диканиг‚ ламаз де‚ закат ло". ТIаккха шу духадевлира‚ шух цхьа кIеззиг берш боцурш‚ шу дуьхьал а дуьйлуш.
ЧIагIо йинера Оха шуьца: "Аша вовшийн цIий Iенор дац‚ шаьш вовшийн цIеношкара ара а дохур дац"‚ – аьлла‚ тIаккха аша чIагIдира /и барт/‚ шаьш тешаш а долуш.
ТIаккха шу ду хIорш: хIаллакдеш шайн синош‚ вовшех цхьаберш шайн цIеношкара арабохуш‚ къа латорца а‚ мостагIаллица а царна гIо а деш. Шайна тIе йийсарш баьхкича‚ мехах паргIатбоху уьш‚ шуна хьарам ду уьш дIабахийтар. Ткъа жайнан цхьадолчех шу теша‚ важа харцдо аша? Шух и лелочунна бекхам бац дуьненан дахарехь эхь бен‚ ткъа къемат дийнахь уьш дIаберзор ма бу уггар чIогIачу Iазапе‚ ма вац и Дела тидам боцуш аша дечунна.
Уьш ма бу эхартах дуьненан дахар эцна. Царна Iазап дайдийр ма дац‚ царна гIо дийр ма дац.
Оха деллера Мусага жайна‚ цул тIаьхьа бахийтира пайхамарш‚ Марьяман кIанте Iисага делира кхоччуш тоьшаллаш /Инжил/‚ чIагIвира и Къудусан сица‚ ткъа мелла а шайн догIмашна ца дезарг дохьуш пайхамар веача‚ шу курадовлура‚ /пайхамарех/ цхьаберш харц бора аша‚ цхьаберш бойура аша.
Цара /Исраилан кIенташа/ элира: "Тхан дегнаш мужулт ду (дIакъевлина ду). ХIаъ‚ Дала неIалт элира царна‚ уьш ца тешарна; ма кIеззиг хили-кх уьш /шех/ тешарг.
Цаьргахь дерг /Товрат/ бакъдеш долу жайна /КъурIан/ Делера шайга деанчул тIаьхьа…– хьалха уьш ма хиллера цатешачарна тIехь шайна гIо а доьхуш…– шайга и шайна хууш дерг деъча /Мухьаммад пайхамар/‚ цунах ца тийшира уьш; Делан неIалт ду ца тешачарна.
Ма кIеззиг мехах доьхки цара шайн догIмаш Дала Шен лех Шена луучуьнга Шен къинхетамах доссийнарг харцдархьама‚ шайн хьагI бахьанехь. ОьгIазаллина тIе а оьгIазалла йожийра царна тIе. Ца тешначарна ду сийсаза долу Iазап.
Цаьрга аьлча: "Теша Дала доссийначух /КъурIанах/"‚– цара олу: "Тхо теша тхайга доссийначух". Уьш ма тешац цул совнаха. Ткъа и ма ду бакъдерг‚ цаьргахь долчуьнца нийса а догIуш. Ахьа ала /жуьгташка/: "Ткъа хьалха Делан пайхамарш хIунда байира аша‚ шаьш тешаш хиллехь?"
Шуьга ма веънера кхоччуш тоьшаллашца Муса‚ тIаккха цул тIаьхьа аша тIелецира эса; шу ма ду зуламе.
Оха ма бира шуьца барт‚ шуна тIехула айбира ТIур лам; "ДIалаца Оха шайна делларг ницкъаца‚ ла а догIа". Цара элира: "ЛадоьгIна оха‚ Iеса хилла тхо". Церан дегнашкахь мийлира эса‚ уьш ца тешарна. Ахьа ала: "Ма вон хIума дук-кх шеца шун имано шуьга омра деш дерг‚ шу иман диллина хилла делахь".
Ахьа ала: "ТIаьххьара цIа Далла гергахь‚ нахана доцуш‚ деккъа шуна хилахь‚ дала лаа‚ шаьш бакълуьйш делахь".
Шайн куьйгаша хьалха динчуьнца царна и цкъа а лаъанне а луур дац. Дела ма ву бевзаш и зуламхой.
Хьуна баккъалла а, карор ма бу уьш /жуьгтий/ массо нахал /дуьненан/ дахарна суттар‚ Делаца накъост лаьцначарел а‚ царех хIоранна а луур дара эзар шарахь ваха. Ма вац и Iазапах хIумма а духатохалур долуш ша /мел дукха/ вахарх. Дела гуш ма ву цара дийриг.
Ахьа ала: "Мила хилла Джибрилана мостагI? Цо ма доссийна и /КъурIан/ хьан дагчу Делан пурбанца‚ цул хьалха хиллачуьнца нийса а догIуш тешачарна ша нийса некъ а‚ кхаъ а хилла долу".
Мила хилла мостагI Далла а‚ Цуьнан маликашна а‚ Цуьнан элчанашна а‚ Джибрилана а‚ Микална а..? Ткъа Дела а ма ву мостагI цатешачарна.
Оха доссийна хьоьга билггала долу аяташ‚ уьш керстдийр дац песакъ наха бен.
Шаьш ваIда мел йи а‚ царех цхьана тобано и йохайо‚ мелхо а царех дукхах берш тешаш ма бац.
Шайга Делера элча веача‚ цаьргахь дерг бакъ деш хилла волу‚ жайна доссийначарех цхьана тобано дIатесира Делан жайна шайн баккъашна тIехьа‚ шайна ца хууш санна.
Уьш тIаьхьа ма хIиттира шайтIанаша Сулейман шен паччхьаллех ваккхарна тIехь дешначунна. Сулеймана керст ца дира‚ амма шайтIанаша керстдира‚ цара нахана Iамадора бозбуунчалла а‚ Бабилехь шина малике ХIаруте а‚ Маруте а доссийнарг а. Ткъа цара шиммо цхьанна а Iама ца дора‚ шаьш олуш бен: "Баккъалла а, тхо цхьа питана ду – хьо ца тешаш ма хилалахь". ТIаккха цара цу шингара /ХIарутера а‚ Марутера а/ Iама ма дора майрачун а‚ цуьнан зудчун а юкъара барт бохор. Цара ма ца до цуьнца /бозбуанчаллица/ зен цхьанна а‚ Делан пурбанца бен. Цара Iамадо царна зен ден хIума‚ ца Iамадо царна пайда бен хIума. Царна /жуьгташна/ хиира и эцначарна эхартахь кхоллам цахилар. Ма вон хIума ду-кх иза‚ цара шех синош шайн доьхкинарг‚ царна хууш хиллехьара.
Уьш тешна а‚ /Делах/ кхоьруш а хиллехьара – Делера миэла тоьлуш хир бара‚ царна хууш хиллехьара.
ХIай‚ иман диллинарш! Аша ма ала: "Тхоьх тергам бе"‚ аша ала: "Тхоьга хьажа"‚ аша ладогIа. Цатешачарна лазош долу Iазап ма ду.
Ма ца деза жайнан дайх а‚ мушрикунех а болчу цатешначарна шуна шайн Кхиош-кхобучуьнгара диканиг досса. Дала къаставо Шен къинхетамца Шена луьург. И Дела сийлахь – доккха дозалла долуш ву.
Оха цхьа аят дIадаьккхича я дицдалийтича‚ доуьйту цул диканиг я цунах тераниг. Хьуна ца хаьа‚ и Дела массо хIуманна тIехь ницкъ кхочуш хилар?
Хьуна ца хаьа‚ стигланийн а‚ лаьттан а паччахьалла Делехь хилар? Шуна ма вац-кха и Дела воцург кхин вали а‚ гIоьнча а.
Я шуна лаьа шайн элче деха‚ хьалха Мусага дехна ма-хиллара? Иман цатешарца хийцинарг ма ву-кх тилавелла нийсачу некъах.
Лиира жайнан охIлах дукхахболчарна шаьш шу цатешаре дIадерзо‚ аша иман диллинчул тIаьхьа‚ шайгара хьагI хиларца‚ бакъдерг шайна гучудаьллачул тIаьхьа. Гечде аша‚ бита уьш Дала Шен омра даийтталц. Баккъалла а, и Дела массо хIуманна тIехь ницкъ кхочуш ву.
Ламаз хIоттаделаш‚ закат лолаш‚ аша шайн догIмашна хьалха мел дахийтина диканиг карор ма ду шуна Далла гергахь. Баккъалла а, и Дела аша дийриг гуш ма ву.
Цара элира: "Вахханне а ялсамане гIур ма вац ша жуьгти я насари бен". Иза церан дагахь дерг ду. Ахьа ала: "Схьагайта шу бакъ хиларан билгалонаш‚ шаьш бакълуьйш делахь".
ХIан-хIа! Шен юьхь Далла муьтIахь йинарг‚ ша дика а хилла‚ цунна ял хир ма ю шен Далла гергахь; царна кхерам хир ма бац‚ уьш сингаттаме а хир ма бац.
Жуьгташа элира: "Насараш цхьанне а хIуманна тIехь бац". Насараша элира: "Жуьгтий цхьанне а хIуманна тIехь бац". Ткъа уьш ма бу жайна доьшуш. Иштта элира хIумма ца хууш болчара‚ церан дешнех терра. И Дела ма ву хьукма дийр долуш царна юккъехь къемат дийнахь цара хилпало ечу хIуманехь.
 Ткъа мила ву зуламе Делан маьждигашна чохь Цуьнан цIе яккхар ца магош волчул‚ уьш дохо тIехьоьдуш волчул? Уьш /и нах/ баха безаш бацара царна чу /маьждигашна/‚ кхоьруш бен. Царна ду дуьненахь эхь‚ ткъа эхартахь царна ма ду доккха долу Iазап.
 Делан ю малхбале а‚ малхбузе а. шу миччахьа дирзича а – цигахь го Делан юьхь. И Дела ма ву шорте йолуш а‚ дика хууш а.
 Цара элира: "Дала тIелаьцна кIант". Вонах цIена ву Иза. ХIаъ! Цуьнан ма ду стигланашкахь мел дерг а‚ лаьттахь мел дерг а. Массо а Цунна муьтIахь ма ву.
 Ша юьхьанца кхоьллина ву И стигланаш а‚ латта а. Цхьана гIуллакхан тIехь сацам бича‚ Цо олу цуьнга: "Хила!" – и хуьлу.
 Шайна ца хуучара элира: "Тхоьга вистхилла велахьара Дела‚ я тхоьга цхьа делалла деъна хиллехьара". Иштта олура царел хьалха баханчара‚ цара бохучуьнга терра‚ цхьатерра хилира церан дегнаш. Билгалдаьхна Оха аяташ тешаш болчу нахана.
 Баккъалла а, Оха хьо ваийтина бакъдолчуьнца /кхоан/ хаамча хилла а‚ /Iазапан/ кхерамча хилла а‚ хьоьга хоттур ма дац жоьжахатийн охIланна тIера.
Хиллане а реза хир ма бац хьуна жуьгтий а‚ насараш а‚ хьо шайн дине вирзича бен. Ахьа ала: "Делан нийса некъ – и ма бу нийса некъ"‚ хьо нагахь церан лаамашна тIаьхьа хIоттахь‚ хьайга Iилма /бакъдолу дин – ислам/ деъначул тIаьхьа‚ Делера хьуна хир ма вац вали а‚ гIоьнча а.
 Оха шайга жайна деллачара и доьшу‚ деша ма-деззара‚– уьш ма бу цунах тешаш берш; цунах цатешаш берш – уьш хир ма бу эшначарех.
 ХIай‚ Исраилан кIентий! Аша дагадаийта Сан ниIмат‚ Аса шуна делла долу‚ Аса даз ма дира шу Iаламал.
 Шу кхера дийнах‚ са сина пайдане хир доцчу‚ цуьнгара къиношна дуьхьал нийса мах оьцур боцчу‚ гIо даккхаро (шапаIато) цунна пайда бийриг боцчу‚ царна гIо дийриг доцчу.
 /Ахьа хьахаде царна‚ хIай Мухьаммад/. ИбрахIим ма зийра цуьнан Дала дешнашца‚ цо уьш кхочуш ма дира. Цо /Дала/ элира: "Аса хьох нахана имам веш ву". Цо /ИбрахIима/ элира: "Ткъа сан тIаьхьенах?". Элира /Дала/: "Сан ваIда ца хьакхало зуламхойх".
 Оха и цIа дира нахана гулам хила а‚ маьршо хила а: "Схьалаца ИбрахIиман меттиг‚ ламаз ден меттиг хуьлуьйтуш". Оха омра дира ИбрахIиме а‚ ИсмаIиле а: "Аша шиммо цIанде Сан цIа /КаIба/ го боккхучарна а /тIавап деш/, чохь хевшина Iибадат дечарна а‚ горабахана ламаз дечарна а".
 ИбрхIима аьллера: "ХIай‚ сан Дела‚ Ахьа хилийтахь хIара маьрша мохк‚ Ахьа рицкъа лолахь цуьнан охIланна стоьмашца‚ царех Делах а‚ тIаьххьарчу Дийнах а тешачарна". Цо элира: "Ткъа цатешарш – Аса марзо оьцуьйтур ю цаьрга цхьажимма‚ тIаккха дIахьажор ма бу уьш цIеран Iазапе". Ма вон дIавоьрзу меттиг ю-кх иза!
 ИбрахIима а‚ ИсмаIила а айбо цу цIийнан бух: "ХIай‚ тхан Кхиош-кхобушверг! Къобалде Ахьа хIара тхоьгара‚ баккъалла а, Хьо ма ву хезаш верг а‚ хууш верг а.
 ХIай‚ тхан Кхиош-кхобушверг! Тхо хилийта Ахьа Хьайна муьтIахь /муслим – бусулба/‚ тхан тIаьхьенах а Хьайна муьтIахь уммат де Ахьа‚ гайтахьа тхуна тхан Iибадат ден меттигаш‚ Ахь гечделахь тхуна‚ баккъалла а, Хьо ма ву гечдеш верг а‚ къинхетаме верг а.
 ХIай‚ тхан Кхиош-кхобушверг! Ахьа ваийталахь царна элча‚ царех а волуш‚ ша царна доьшуш Хьан аяташ‚ царна Iамош жайна а‚ хьекъалалла а‚ уьш цIанбеш‚ баккъалла а, Хьо ма ву веза верг а‚ хьукаме верг а".
Ткъа мила ву ИбрахIиман миллат ца дезаш верг? – Ма вац иза шен Iавдаллалица ша вайвеш верг бен. Оха хаьржина и /ИбрахIим/ дуьненахь‚ ткъа эхартахь и хир ма ву дикачарех.
 Аьллера цуьнга цуьнан Кхиош-кхобушволчо: "МуьтIахь хила!" Цо элира: "МуьтIахь ву со Iаламийн Дена /Далла/".
 Цуьнца /исламаца/ весет дира ИбрахIима шен кIенташка‚ Якъуба а дира: "ХIай‚ сан кIентий! Дала хаьржина шуна дин‚ шу дIа ма кхелхийла /цу Далла/ муьтIахь хилла бен".
 Ткъа шу дарий уллохь лаьтташ ЯIкъубана тIе Iожалла хьажаелча‚ цо шен кIенташка олуш: "Хьанна Iибадат дийр ду аша сол тIаьхьа?" Цара ма элира: "Оха Iибадат дийр ма ду хьан Делана‚ хьан дайн – ИбрахIиман‚ ИсмаIилан‚ Исхьакъан – Делана‚ ша цхьаъ волчу цу Делана‚ Цунна муьтIахь ма ду тхо".
 И уммат дIадахана. Цунна цо шена карийнарг ду‚ шуна аша шайна карийнарг ду‚ шуьга жоп доьхур ма дац цара деш хиллачух.
 Цара элира: "Хила иудейш я насараш‚ тIаккха хир ду шу нийсачу новкъахь". Ахьа ала: "ХIан-хIа! Ша цIена Делах тешаш хиллачу ИбрахIиман дин ду сан‚ ца хилла иза мушрикунех".
 Аша ала: "Тешна тхо Делах‚ тхайга доссийначух /КъурIанах/ а‚ ИбрахIиме‚ ИсмаIиле‚ Исхьакъе‚ ЯIкъубе‚ цуьнан тIаьхьене а доссийначух а‚ Мусага а‚ Iисага а деллачух а‚ шайн Делера пайхамаршка даийтинчух а. Оха царех цхьа а ца къаставо. Тхо цунна /АллахIана/ муьтIахь ма ду".
 Нагахь санна уьш тешна белахь‚ шу ма тешшара – тIаккха уьш хир бу нийсачу новкъахь. Нагахь санна уьш дIаберзахь /цу тешамах/ – баккъалла а, уьш барт боьхна ма бу. Дала царна тIехь толам хуьлуьйтур бу хьуна. И ма ву ша хезаш верг а‚ хууш верг а.
 Делан амале /динах теша тхо/. Мила ву‚ ткъа‚ Делал хаза амал йолуш? Цунна Iибадат до оха.
 Ахьа ала: "Тхоьца къуьйсу аша Делаца? И ма ву тхан Кхиош-кхобург а‚ шун Кхиош-кхобург а‚ тхуна тхан Iамалш ю‚ шуна шун Iамалш ю‚ тхо цунна /АллахIана/ тешаме ду".
Я аша боху‚ ИбрахIим‚ ИсмаIил‚ Исхьакъ‚ ЯIкъуб‚ цуьнан тIаьхье а хилла иудейш я насараш? Ахьа ала: "Шуна дика хаьа я Далла дика хаьа? Мила ву зуламе шена гергахь Делера хилла долу тоьшалла хьулдеш волчул? Ма вац и Дела тергам ца беш аша дечунна".
 И уммат дIадахана. Цунна цо шена карийнарг ду‚ шуна аша шайна карийнарг ду‚ шуьга жоп доьхур ма дац цара деш хиллачух.
 Нахах хьекъале боцучара эр ма ду: "Стено дIаберзийна техьа уьш шаьш тIехIиттийна хиллачу къилбанна тIера?" Ахьа ала: "Делан ю малхбале а‚ малхбузе а‚ нисвеш ву И Шена луург нийсачу новкъа".
 Иштта шух дира Оха юкъара /Iедале/ уммат‚ шу хилийтархьама а нахана тIехь тешаш‚ элча хилийтархьама а шуна тIехь теш. Оха ма ца дира хьо шена тIехь хилла волу къилба‚ шаьш динах дIабирзинчарех элчанна тIаьхьа хIуттурш бовзархьама бен. Дала шаьш нийсачу новкъа бихкинчарна-м ца хийтира и доккха хIума. Дела ца хилла шун иман эшор долуш. Баккъалла а, и Дела ма ву нахах дог лозуш а‚ къинхетаме а.
 Гира Тхуна /хIай‚ Мухьаммад/ хьан юьхь дIай-схьай хьийзаш стиглахула. Оха хьо тIе воьрзуьйтур ма ву хьо реза волчу къилбанна. ДIаерзае хьайн юьхь Хьарам Масжидан агIор. Шаьш миччахьа лаьтташ делахь а‚ дIаерзае шайн яххьаш цуьнан агIор. Жайнан охIланна хуур ма ду и шайн Кхиош- кхобучуьнгара бакъдерг хилар. Ма вац и Дела тергам ца беш цара дийриг.
 Жайнан охIланна муьлхха делалла ахьа далийча а‚ уьш тIебоьрзур ма бац хьан къилбанна‚ хьо а воьрзур ма вац церан къилбанна тIе. Царах цхьаберш боьрзур ма бац кхечеран къилбанна тIе. Хьо церан дезаршна тIаьхьа хIоттахь‚ хьайга Iилма кхаьчначул тIаьхьа‚ хьо хир ма ву зулам дечарех.
 Оха шайга жайна доссийнчарна и /Мухьаммад пайхамар/ вевза‚ шайн кIентий шайна бовзаре терра. Баккъалла а, царах цхьа тоба хьулдеш ма ю бакъдерг‚ шайна хууш долуш.
 Бакъдерг /ду иза/ хьан Кхиош-кхобучуьнгара. Хиллане хьо ма хилалахь шеко йолуш болчарех.
 ХIоранна а – шен агIо ю‚ и цунна тIе а хьожуш. Аша хьалхадаха диканаш. Миччахьа а шу делахь а‚ – Дала дерриге а дIадуьгур ду шу /Шена тIе/. Баккъалла а, и Дела массо хIуманна ницкъ кхочуш ма ву.
 Миччахьара хьо араваьлча а‚ дIаерзае хьайн юьхь Хьарам Масжидан агIор. И баккъалла а, бакъдерг ма ду хьан Кхиош-кхобучуьнгара. Ма вац и Дела тергал ца деш аша дийриг.
Миччахьа хьо араваьлча а‚ дIаерзае хьайн юьхь Хьарам Масжидан агIор. Шаьш миччахьа хилча а‚ дIаерзае шайн яьххьаш цуьнан агIор‚ нехан шуна тIехь делалла ца хилийтархьама‚ царех зулам диначарна а бен – шу царах ма кхералаш – Сох кхералаш‚ Аса шуна тIехь Сайн ниIмат кхочушдархьама а – шу нислур дацара техьа.
 Оха шуьгахь шух-шайх элча ваийтарх терра‚ цо доьшу шуна Тхан аяташ‚ цо шу цIандеш‚ Iамадеш шуна жайна а‚ хьекъалалла а‚ шуна Iамадеш шуна хууш ца хилларг.
 Аша Со дагаваийта – Аса шу а дагадохкуьйтур ду /гечдарца/‚ Суна шукур де‚ Со харц ма ве.
 ХIай‚ иман диллинарш! Аша гIо лаха собарца а‚ ламазца а. Баккъалла а, и Дела ма ву собаре болчарца.
 Аша ма ала Делан новкъахь беллачарна "белла". – Дийна бу уьш. – Амма шуна ца хаало.
 Оха диттанне а ца зуьйш дуьтур дац шу кхерам тасарца а‚ мацалла яийтарца а‚ даьхний а‚ синош а‚ стоьмаш а эшийтарца а‚ – ахьа кхаъ баккха собаре хиллачарна‚ –
 иштаннаш бу уьш шайна тIе цхьа боккха бала беьча‚ олуш: "Вай Делан ду‚ Цуьнга дIадоьрзур долуш а ду".
 Царна шайн Кхиош-кхобучуьнгара гечдар ма ду‚ къинхетам а ма бу‚ уьш ма бу нисбелларш.
 Сафа а‚ Марват а Делан дин довзийтарах ду. ХьаьжцIа воьдучунна а‚ Iумрат дечунна а къа дац царна гуо баьккхича. Даггара диканиг дича – и Дела баркалла олуш а‚ хууш а ву.
 Баккъалла а, Оха яийтина билгалонаш а‚ нийса некъ а Оха шаьш нахана Жайна чохь билгалъяьхначул тIаьхьа хьулдеш берш – уьш ма бу Дала шайна неIалт эр берш а‚ неIалт олучара а шайна неIалт эр берш а.
Бац /неIалтан кIел/ шаьш дечунна тIера /тоба дарца/ бухабевлла‚ дика а лелла‚ /шаьш хьулдеш хилларг/ билгала даьккхинарш-м – церан тоба Аса къабал дийр ду – Со тоба дукха /къабал/ дийриг а ву /Сан лешна/, шорта къинхетаме верг а ву.
 Баккъалла а, шаьш /дин/ керстадинарш‚ шаьш ца тешаш хилла белларш – царна хуьлийла Делан а‚ маликийн а‚ массо нехан а неIалт.
 Шаьш цу чохь гуттар а лаьтташ‚ Iазап дайдийр ма дац царна‚ тIехьа тоттур а ма бац уьш.
 Шун Дела – цхьа Дела ву. Кхин Дела вац И бен‚ сов къинхетаме а‚ къинхетаме а верг ву И.
 Баккъалла а, стигланаш а‚ латта а кхолларехь‚ буьйса-де хийцадаларехь‚ нахана пайда а беш‚ хIордачохь дIасалелаш долчу кеманахь а‚ Дала шеца деллачул тIаьхьа латта дендеш стиглара охьадоуьйтучу хинехь а‚ Цо цу /латта/ тIехь массо дийнат даржадарехь а‚ мох хьакхарехь а‚ шаьш Далла муьтIахь хилла стигланна а‚ лаьттана а юккъехь дIасалелачу мархашкахь а – делилаш ма ду шаьш ойла ян хуучу нахана.
 Нахах бу Дела а витина‚ кхин делий лоьцуш берш‚ шайн уьш безаш Дела везарх терра. /Баккъалла а, Делах/ тешаш берш чIогIа дукхабезаш бу Далла. Гуш белхьара и зулам деш берш – царна гур ма дара Iазап – царна гур ма дара ницкъ берриге а Делан буй‚ и Дела Iазап чIогIа долуш вуй.
 Шайна нах тIаьхьахIуттуш хилла берш цIанлур ма бу шайна тIаьхьа хIиттийна хиллачарех‚ царна гур ду Iазап‚ тедалур ю церан юкъаметтигаш.
 Шаьш кхечарна тIаьхьахIуттуш хиллачара эр ду: "Тхан юха дуьнена доьрзуьйла делахьара‚ тхо а цIанлур ма дара царех‚ уьш тхох цIанбаларх терра". Иштта гойтур ю Дала церан Iамалш‚ царна бала хилла. Уьш арабовлур ма бац цIергара.
 ХIай нах! Даа лаьттахь долчух хьаналдерг а‚ цIена дерг а. Шу ма хIитталаш шайтIанан тачча – и шуна билггала мостагI ма ду.
 Баккъалла а, цо шуна омра ма до вониг‚ ирчаниг‚ аша Далла /Делах лаьцна/ алар а шайна ца хуург.
Цаьрга аьлча: "ТIаьхьахIитта Дала шайга доссийначунна /КъурIан/"‚ цара олу: "ХIан-хIа! Тхо тIаьхьахIуьттур ду‚ тхуна тхан дай тIехь карийначунна"… – и церан дай хилла бацахь цхьанне хIуманах кхеташ а‚ нийсачу новкъахь а.
 Цатешачеран масал ду шена кхайкхар а‚ мохь беттар бен ца хезаш волчуьнга цIогIа хьоькхучун масалх терра: къора‚ мотт ца хууш‚ бIаьрзе – уьш ца кхета.
 ХIай‚ иман диллинарш! Даа Оха шайна деллачу рицкъанх цIена дерг‚ цу Далла шукур а де‚ шаьш Цунна Iибадат деш делахь.
 Цо шуна хьарам йина къеелла хIума а‚ цIий а‚ хьакхин жижиг а‚ Далла доцуш‚ кхечунна лерина йийна хIума а. Нагахь санна ницкъ хилахь‚ дог тIе а ца дохуьйтуш‚ дозанах а ца волуш‚ цо и /хьарамниг даарх/ цунна къа дац – баккъалла‚ и Дела ма ву гечдеш а‚ къинхетам болуш а.
 Баккъалла а, Дала Ша доссийначу жайнах /цхьацца дерг нахах/ хьулдеш берш‚ цунах шайна кIеззиг мах оьцуш берш – уьш ма бу шайн кийрахь цIе бен юур йоцурш‚ вистхир ма вац и Дела цаьрга къематан дийнахь‚ цIанбийр ма бац Цо уьш‚ царна хир ма ду лазош долу Iазап.
 Уьш ма бу шаьш нийса некъ боьхкина талхар эцнарш‚ шаьш гечдар доьхкина Iазап эцнарш. Хьан лур ду те царна собар жоьжахатийн цIарна дуьхьал?
 Иза ду Дала и жайна доссийна хилар бакъдолчуьнца‚ цу жайнаца цхьаьна ца богIурш генарчу /барт/ эгIарехь хилар.
 Мел хир бац аша шайн яьххьаш малхбалехьа а‚ малхбузехьа а тийжаярах. Ткъа миэл хир бу и /нах/ Делах тийшича‚ тIаьххьарчу дийнах а тийшича‚ маликех а тийшича‚ жайнах тийшича‚ пайхамарех а тийшича‚ шена дезачух даьхний делча /сагIина/ гергарчарна а‚ боберашна а‚ мискачу нахана а‚ некъхочунна а‚ доьхучунна а‚ лай паргIат ваккхархьама‚ ламаз цо хIоттийча‚ закат делча‚ шаьш делла дош кхочушдича‚ яккхийчу халонашкахь а‚ баланашкахь а‚ тIамехь а собаре хилча. Уьш бу бакълуьйш берш. Уьш бу /Делах/ кхоьруш берш.
 ХIай‚ иман диллинарш! Шуна тIедиллина вийначунна тIера чIир эцар: оьздачунна тIера – оьздачуьнца‚ лен тIера – леца‚ зудчунна тIера – зудчуьнца. /Бусулба/ вашас цхьанна гечдича – диканца цунна тIаьхьахIотта веза. Нийса кхочушдан деза дият. И шуна Делера атталла ю‚ къинхетам а ма бу. Цул тIаьхьа дозанах ваьллачунна хир ма ду лазош долу Iазап.
 Шуна чIир эцарехь дахар ду‚ хIай хьекъал дерш! Шу хила мегара /Делах/ кхоьруш.
Шуна тIедиллина цхьанна тIе валар деъча‚ нагахь цуьнан буха дуьсуш хIума делахь цо и нийсонца дена-нанна‚ гергарчарна дала весет дар – хьакъ-бакъ долуш ду и /весет дар/ кхоьручарна /Делах/.
 Нагахь санна цхьаммо и /весетан чулацам/ шена хезначул тIаьхьа хийцахь – къа и хийцинчунна хир ду. И Дела ма ву ша хезаш а‚ хууш а.
 Нагахь санна цхьаъ весет дечуьнгара нийсо ца хиларх я къа даларх кхерахь‚ цо маслаIат дахь царна юккъехь‚ цунна къа хир дац. И Дела ма ву гечдеш а‚ къинхетам болуш а.
 ХIай‚ иман диллинарш! Шуна тIедиллина марха лацар‚ шул хьалхабаханчарна тIедилларх терра‚ шу хилийтархьама /Делах/ кхоьруш.
 Цхьа масийтта де; шух цхьаъ цомгуш велахь я новкъахь нислахь – кхечу хенахь денош /кхочушдер цо/. Марха ца кхабалучарна тIехь ду мискачу стагана даар далар. Диканиг цо сов даьккхича (шен даггара сагIа сов луш) – и цунна дика ду. Аша марха лаьцча – шуна дика ду‚ шу хууш делахь.
 Рамазан бутт‚ шена чохь КъурIан доссийна болу‚ нахана нийса некъ а‚ нийсачу некъан а, /бакъдерг-харцдерг, хьанал-хьарам/ къасторан а билгалонаш а ю. Шух и тергал бинчо марха лоцийла. Цхьаъ цомгуш велахь‚ я новкъахь велахь – кхечу денойх цхьаъ дакъа /кхочушдер цо/. И Дела лууш ву шуна атто‚ лууш вац И шуна хало. Кхочушдер аша и денош‚ вазвер аша и Дела /АллахIу акбар аларца/‚ Цо шу нисдарна нийсачу новкъа‚ шу хилахьара баркалла олуш.
 Сан леша хьоьга хаттахь Сох лаьцна – Со гергахь ву‚ жоп луш доьхучун дехарна – цо дехча, Сан пайхамаршна жоп лойла цара (Суна муьтахь хиларца)‚ Сох тешийла уьш – уьш хила там бара нийсачу новкъахь.
 Магош ду шуна мархийн баттахь буьйсанна шайн зударшна тIе дахар – уьш шун духар ду‚ шу – церан духар ду. Далла хиира шу хилла хилар шаьш Iехадеш. Шун тоба къобалдира Цо‚ шуна гечдира. ХIинца цхьаьнакхета цаьрца /зударшца/‚ леха Дала шайна яздинарг. Даа‚ мала шайна сатасаран кIайн тай Iаьржачу тех къастадаллалц. ТIаккха кхачаде марха буьйсане. Цхьаьна ма кхета цаьрца /зударшца/ шаьш маьждигийн чохь лаьтташ долуш /иIтикаф деш/. Уьш Делан дозанаш ду. Герга ма гIо царна /дозанашна – уьш дохо/. Иштта билгалдоху Дала шен аяташ нахана‚ уьш хилийтархьама /Делах/ кхоьруш.
 Аша ма даа вовшийн даьхний харцонца‚ хьаькамашна тIе а лелаш нехан даьхний даархьама къица‚ шайна хуьушехь /и шайн доцийла/.
 Хьоьга /хIай Мухьаммад/ хоьтту беттан куьцаш хийцадаларах лаьцна‚ ахьа ала: "Иза нахана хан билгалъяккхархьама а‚ хьаж дехкарна а ду". Миэл хир бац шу цIеношка тIехьахула дахарх. Миэл бу /шу Делах/ кхоьруш хилар. Чу гIуо цIеношка неIаршкахула! Делах кхера – шу даккхийдедийр ду.
ТIом бе Делан дуьхьа шайца тIом беш болчаьрца‚ шаьш дозанах ма довла. Далла ца беза дозанах буьйлурш.
 Байа уьш шайна карабаьхккичохь‚ арабаха уьш шаьш арадаьхначуьра. Питана чIогIа ду стаг верал а. ТIом ма бе цаьрца Хьарам-Маьждигана уллохь‚ цара шаьш шуьца ца бахь цигахь. Цара шуьца бахь /тIом/ – байа уьш! Иштта бу цатешачарна бекхам.
 Уьш совцахь – Дела гечдеш а‚ къинхетаме а ву.
 ТIом бе цаьрца питана ца хилийтархьама‚ дин АллахIана хилийтархьама. Уьш совцахь – тIелатар дац зулам динчарна а бен.
 Безза бутт – безза баттаца‚ хьуьрамташ а – бекхам эца дезаш ду. Шайна цхьаъ тIелатахь – шу а тIелата цунна‚ и шайна тIе ма летти. Делах а кхера, шуна хаа: и Дела Шех кхоьручарца вуйла.
 Харжаш е Делан дуьхьа. Шайн куьйгашца шаьш хIаллакх ма де. Диканиг де. Далла дукхабеза диканаг деш берш.
 Чекхдаккха хьаьж дехкар а‚ Iумрат а Далла. Шу духатохахь шайна атта долу бежана де сагIина. Шайн кортош ма даша и сагIина дийна бежана шен меттиге дIакхаччалц. Шух цхьаъ цомгуш велахь я цунах коьртан цамгар елахь – /корта бошур бац‚ амма/ цунна дуьхьал марха лоцур ду /кхаа дийнахь/‚ сагIа лур ду /ялх мискачу стагана‚ цхьаннена ах сахь луш/‚ я устагI буьйр бу. Шу кхерамах паргIат девлча‚ шух цхьаммо Iумрат хьалхадаккхахь хьаж дехкарал – шена атта долчу бежанна урс хьакха сагIина. И ца карадахь – марха лоцур ду кхаа дийнахь хьаьж доьхкучу хенахь‚ ворхI дийнахь – цIа вухавирзича. Уьш кхоччуш итт де ду. И ду шен нах Хьарам-Маьждигана гонаха боцучарна. Шу кхера Делах‚ шуна хаа и Дела бекхам чIогIа болуш вуйла.
 Хьаьж дехкар – девзаш долу беттанаш ду. Цу чохь Хьаьж дихкинчунна – зудчуьнца гIуллакх хилар а‚ Iесалла а‚ къийсар а ца мега хьаьж дехкарехь. Аша муьлхха а дина дика ша хууш ма ву и Дела. Шайца сурсаташ эца новкъана (хьаьж дихка доьдуш). Ткъа уггар дика сурсат – Делах кхерар ду. Сох кхера‚ хIай хьекъал дерш.
 Шуна къа дац‚ аша шайн Делера диканаш лехча. Шаьш Iарафатера охьатекхича – Дела хьахаве сийдолчу машIарехь. Хьахаве И‚ Цо шу нисдарах терра‚ шу хиллехь а хьалха тиллачарех.
 ТIаккха лела нах лелачухула‚ Деле гечдар а деха. И Дела гечдеш а‚ къинхетаме а ву.
Шаьш хьаьж дехкар кхочушдина девлича‚ хьехаве и Дела‚ шаьш шайн дай хьехабарх терра‚ я кхин а чIогIа. Нахах ма бу олурш: "ХIай‚ тхан Кхиош-кхобург‚ ло тхуна дуьненахь" /диканаш/ – ма дац цунна эхартахь дакъа.
 Царех бу олурш а: "ХIай‚ тхан Кхиош-кхобург! Ахьа тхуна лолахь дуьненахь а диканаш‚ эхартахь а диканаш‚ Ахьа тхо ларделахь цIеран Iазапах".
 Царна ма ду дакъа шаьш тардинчух. И Дела ма ву хьесап сиха деш.
 Дела хьехаве цхьана масийтта деношкахь. Шина денна сихвеллачунна къа дац‚ (кхоалгIачу денна) тIехьависинчунна а къа дац – къа дац /Делах/ кхоьруш волчунна. Делах кхералаш‚ шуна хаалаш шаьш Цунна тIе дIагулдийр дуйла.
 Цхьацца нах бу шаьш дуьненан дахарех лаьцна дуьйцучу дешнашца хьо цецвоккхуш‚ шайн дегнашкахь долчунна Дела теш хIоттаво цара – уьш ма бу луьра мостагIий.
 /Хьоьх/ дIа ма къаьсттинехь сихло уьш лаьтта тIехь пасад хIуманаш дан‚ хIаллакдо цара охана а‚ дохкана а‚– Далла ца деза пасад хIума.
 Цаьрга аьлча: "Делах кхера!" – къа дарца куралло схьалоьцу уьш. Царна кхачойийр ю жоьжахатис‚ – ма вон ю-кх царна нисйина меттиг.
 Нахах ву Дела реза хиларах ша оьцуш верг /берриг шен бахам дIабелла/ – и Дела ма ву дог лозуш /шен лех/.
 ХIай‚ иман диллинарш! ЧугIо исламна кхоччуш. Шу ма хIитта шайтIанан гIулчашна тIаьхьа – и шуна билггала мостагIа ма ду.
 Шайга хIара билгалонаш кхаьчначул тIаьхьа шу талхахь – шуна хаалаш: и Дела веза ву /бекхам эцарехь/‚ хьекъале ву /гIуллакхаш дIадахьарехь/.
Уьш хьоьжуш бу-техьа Дела шайга варе мархашна юккъехь‚ иштта маликаш а /шайга даре Iазап дохьуш/‚ тIаккха /Iазапан/ гIуллакх кхочушхиларе? Деле дIадоьрзуш ма ду гIуллакхаш.
 Ахьа хаттахь Исраилан кIенташка: "Мел даийтина Оха цаьрга билгала долу делаллаш. Делан ниIмат хуьйцучунна‚ шега и деъначул тIаьхьа – и Дела ма ву чIогIа бекхаме.
 Цатешачарна хаздина дуьненан дахар‚ уьш боьлуш бу тешачарех. Баккъалла а, /Делах/ кхоьрурш царна тIехь хир бу къемат дийнахь. Дала рицкъа ма ло Шена луучунна хьесап доцуш.
 Нах хилла цхьа уммат‚ тIаккха Дала баийтира шаьш кхаъ боккхуш хилла болу‚ кхерам тосуш хилла болу пайхамарш‚ цаьрца доссийра бакъдолчуьнца жайна‚ цаьрга нахана юккъехь хьукма дайта церан хилпало хиллачохь. Цу чохь хилпало-м ца хили и /Делан жайна/ шайга деллачарийн бен‚ шайга билгалонаш кхаьчначул тIаьхьа вовшийн юккъехь хьагI хиларна. Дала Шен пурбанца нисбира иман диллинарш шаьш шеконехь хилла долчу бакъдолчунна тIе. И Дела ма ву нисвеш Шена луург нийсачу новкъа.
 Шу моьттуш ду-те шайл хьалха баханчаьрга деънарг шайга а ца кхочуш шаьш ялсамане гIур ду? Лийцина хилла уьш баланаша а‚ цамгарша а‚ мехкаш дегийна царна‚ элчано а‚ цуьнца цхьаьна иман диллинчара а олуш: "Маца хир ду Делера гIо?" – Ткъа Делера гIо дац герга?
 Цара хьоьга хоьтту: "ХIун лур ю сагIина?" Ахьа ала: "Аша сагIина даьккхина дика /даккха/ – дена-нанна а‚ гергарчарна а‚ боберашна а‚ мискачу нахана а‚ некъан накъостана а. Аша деш долу дика Дела хууш ву".
 Шуна тIедиллина тIом бар. Иза шуна ца деза хIума ду. Шуна ца деза тарло цхьа хIума – и шуна дика ду. Шуна деза тарло цхьа хIума – и шуна вон ду. И Дела хууш ву‚ шу хууш дац.
 Цара хьоьга хоьтту безачу баттах лаьцна‚ цу чохь тIом барх. Ахьа ала: "Цу чохь тIом бар – доккха къа ду. Ткъа Делан некъах /нах/ духатохар а‚ Цунах ца тешар а‚ дезачу маьждигах /нах духтохар/ а‚ цуьнан нах цу чуьра арабахар кхин доккха ду Далла гергахь". Питана доккха ду тIом барал а. Уьш совцур бац тIом бечуьра шу шайн динах дIадерзийча бен‚ шайн ницкъ кхачахь. Шух шен динах дIавирзина керста хьолехь велларг – уьш бу шайн Iамалш эшнарш дуьненахь а‚ эхартахь а‚ уьш бу жоьжахатин дай‚ уьш цу чохь гуттар лаьттар бу.
 Баккъалла а, иман диллинарш а‚ хIижар динарш а‚ Делан новкъахь къийсам латтийнарш а – уьш догдохур долуш бу Делан къинхетаме. И Дела ма ву гечдеш а‚ къинхетаме а.
 Цара хьоьга хоьтту чагIарх а‚ майсирх а лаьцна‚ ахьа ала: "Царна чохь доккха къа а ду‚ нахана пайданаш а бу. Царна чохь долу къа доккха ду‚ царна чохь болчу пайданал". Юха а хоьтту цара хьоьга: "ХIун доккхур ду шаьш сагIина?" ахьа ала: "Сов даьлларг". Иштта Дала билгалйоху шуна билгалонаш‚ шу хилийтархьама ойла еш
Дуьненахь а‚ эхартахь а /долчу гIуллакхех/. Цара хьоьга хоьтту боберех лаьцна. Ахьа ала: "МаслаIат дар дика ду царна". Аша уьш вовшех тоьхча – уьш шун вежарий бу. И Дела хууш ма ву харцо йийриг а‚ нийсо йийриг а. Далла лиънехьара‚ Цо хало йийр яра шуна. Баккъалла а, Дела ма ву веза а‚ хьекъале а.
 Аша ма балабе Делаца накъост лоцу зударий‚ цара иман диллахь бен. Тешаш йолу лай тоьлу Делаца накъост лоцу зудчул‚ цо шуьга тамаша байтахь а. Делаца накъост лоцу божаршна а ма балабе /бусулба/ зударий‚ цара иман диллахь бен. Тешаш волу лай тоьлу Делаца накъост лоцучу стагал‚ цо шуьга тамаша байтахь а. Цара кхойкху жоьжахате‚ Дала кхойкху ялсамане а‚ Шен лаамца гечдаре а. Цо билгалйоху Шен билгалонаш нахана‚ уьш хилийтархьама ойла еш.
 Хьоьга хоьтту зударийн цIано йохарх‚ ахьа ала: "Иза бала хьегар ду". ЦIано йоьхначу хенахь зударех дIакъаста‚ царна герга ма гIо‚ цIанбаллалц. Уьш цIанбелча‚ гIуо царна улло‚ Дала шайга ма хьеххара. Баккъалла а, цу Далла ма беза тоба динарш а‚ Цуна ма беза цIена берш а.
 Шун зударий – шун охана ду‚ шайн охана де шайна ма луьу. /Диканиг/ хьалха даккха шайна. Делах кхера‚ шуна хаа‚ шу Цуьнца цхьаьнакхетарг хилар. Ахьа кхаъ баккха иман диллинчарна.
 И Дела ма хилийта шайн дуьйнашна Iалашо диканиг ца дан а‚ /Делах/ ца кхера а /вониг деш/‚ нахана юккъехь маслаIат ца дан а. И Дела хезаш а ма ву‚ хууш а ма ву.
 Дала бехке ца лоцу шу даьсса дуйнех‚ шун дагахь доцуш и хиллехь‚ амма Цо бехке лоцу шу шун дегнаша динчунна. И Дела гечдеш а‚ кIеда а ма ву.
 Шайн зударшна юххе гIур дац аьлла дуй биинчарна тIехь ду беа баттахь хьажар. ТIаккха уьш бухаберзахь – и Дела гечдеш а‚ къинхетаме а ву.
 Нагахь санна зударий бита сацам церан хилахь – и Дела хезаш а‚ хууш а ву.
 Битина болу зударий хьовсур бу кхузза цIано чекхъяларе. Мегаш дац царна шайн кийрахь Дала кхоьллинарг хьулдан‚ шаьш Делах а тIаьххьарчу дийнах а тешаш белахь. Церан марой хьакъ бу уьш юхаберзо цу чохь уьш лууш белахь маслаIат‚ царна ду шайна тIехь долчуьнах тераниг диканца. Божарийн царна тIехь дарж ю. И Дела ша веза-воккха а‚ хьекъале а ву.
 Къастар шозза ду‚ цул тIаьхьа – нийсонца юхаерзор ю /зуда/‚ я диканца дIайохуьйтур ю. Шуна хьанал дац аша дIаделлачух хIумма юхаэца. Мегар ду уьш кхоьруш хилахь Делан дозанаш ца латтадарна. Шу кхоьруш делахь цара шиммо а Делан дозанаш ца латтадарна‚ царна шинна а къа дац зуда мехах паргIат яьлча. Уьш ду Делан дозанаш‚ уьш доха ма делаш. Делан дозанаш дохийнарш – уьш зулам динарш бу.
Нагахь санна зуда йитахь /кхузза/‚ цул тIаьхьа цунна и хьанал яц‚ кхечуьнга и маре йодахь бен. ТIаккха цо и йитича‚ царна шинна а къа дац шаьш цхьаьнакхетча‚ уьш моьттуш белахь‚ шаьш Делан дозанаш латтор ду‚ аьлла. Уьш ду Делан дозанаш‚ Цо билгалдеш долу хууш долчу къомана.
 Аша зударий битина /цкъа я шозза/ болуш‚ церан хан тIекхаьчча – юхаберзабе уьш нийсонца‚ я дIабахийта уьш диканца. Аша юха ма берзабе уьш зуламца – тIаккха аша дозанаш талхор ду. И динчо шена зулам до. Делан аяташ забаре ма лаца. Аша дагадаийта шайна хилла долу Делан ниIмат а‚ Цо шеца шуна хьехам беш долу Ша шуьга доссийна долу жайна а‚ /шуна делла долу/ хьекъалалла а. Шу Делах кхера‚ шуна хаалаш и Дела массо хIума хууш вуйла.
 Аша зударий битина‚ церан хан герга кхаьчча‚ аша новкъарло ма елаш уьш шайн марошка юхаберзан‚ уьш вовшашна реза хиллехь диканца. И хьехам беш бу шуна‚ шух Делах а‚ тIаьххьарчу дийнах а тешаш волчунна. Иза хьекъале а ду шуна‚ цIена а ду. И Дела хууш ву‚ шу хууш дац.
 Наноша дакхадойла шайн бераш дуьззина шина шарахь. Иза ду лууш волчунна дакхор кхочушдан. Шена бер динчунна тIехь ду – зударшна даа хIума а, тIе духа хIума далар а нийсонца. Сина тIедуьллуш дац цуьнан ницкъ ца кхочург. Нанна зен ма дойла шен бер бахьанехь‚ шена бер динчунна а зен ма дойла шен бер бахьанехь. /Ден/ ирс оьцучунна – цуьнга терра (да веллехь, цу беро цуьнгара эцначу ирсан юккъера вакхочунна мах лойла беран валис). Царна шинна а лаахь дакхор юкъахдаккха вовшийн резаллица а‚ дагабовларца а – къа дац царна. Шуна лаахь шайн бераш дакхон кхин зуда лаха шуна къа дац аша цунна мах белча даггара. Шу Делах кхералаш‚ шуна хаалаш и Дела аша дийриг гуш вуйла.
 Шух дIакхелхина шайл буха зударий бисинарш – церан зударий хьовсур бу беа баттахь а‚ итт дийнахь а. И хан тIекхаьчча‚ шуна къа дац цара шайх динчунна диканца. И Дела аша дийриг дика хууш ву.
 Къа дац шуна аша шайн захало цу зударшка дIахьедича а‚ я къайладаьккхина шайгахь дитича а. Далла хаьа аша и тIаьхьа хьахор дуйла. Мухха делахь а‚ ваIда ма е царна къайлах‚ нийса дош олуш бен. И ялор чIагI ма де яздинарг шен ханна тIекхаччалц. Шуна хаалаш‚ и Дела хууш вуйла шун дагахь дерг. Цунах ларлойла шу. Шуна хаалаш‚ и Дела гечдеш а‚ хьена-кIеда а вуйла.
 Къа дац шуна аша шаьш Iиттаделла а доцу я‚ шайн мах хадийна а боцу зударий битича. Ло царна шайн пайденна цхьацца хIума: хьал долчо – шен тароне хьаьжжина‚ хьал доцучо – шен тароне хьаьжжина‚ гIиллакхаца нийса болчу пайданна‚ дика Iамалш ечарна хьакъ хилла болчу пайданна.
 Аша зударий битахь‚ шаьш царех Iиттаделла а доцу‚ амма шайна мах хадийна болу – шаьш хадийначул ах мах лур бу аша‚ лур бац‚ нагахь цара я зуда ялор-йитар шайн карахь долчара битахь. Мах ца оьцуш битар (урдох хIумма юха ца даккхар) герга ду /Делах/ кхоьруш хиларе. Аша диц ма де шайн юккъера дозалла‚ баккъалла а, и Дела аша дийриг гуш ву.
 Ларде ламазаш а‚ юккъера ламаз а‚ дIахIотта Далла муьтIахь хилла.
 Шайна кхерам хилахь – ламазаш де шаьш гIаш лаьтташехь я хевшина доьдушшехь. Шаьш кхерамах хьалхадевлча‚ Дела хьехавелаш‚ Цо шуна Iамадеш ма-хиллара‚ шуна хууш ца хилларг.
Шух дIакхелхина шайл буха зударий бисинчара шайн зударшна весет дина дакъа дуьтийла цхьа шо дуззалц. Уьш арабовлахь‚ шуна къа дац цара шайлахь динчунна нийсонца. И Дела веза а‚ хьекъале а ву.
 Битинчу зударшна напха ду нийсонца‚ Делах кхоьручарна хьакъ долуш.
 Иштта билгалдоху Дала шуна Шен аяташ‚ шу хьекъале хилийтархьама.
 Хьуна ца го и шайн цIеношкара арабевлларш – эзарнаш – баларх бевдда? Дала цаьрга элира: "ДIакхалха (лев)!" ТIаккха Цо уьш денбира. Баккъалла а,‚ и Дела дозалла долуш ву нахана тIехь.амма дукхахболчу наха баркалла ца олу.
 ТIом бе Делан новкъахь. Шуна хаа‚ и Дела ша хезаш а‚ хууш а вуйла.
 Далла хаза декхар делларг‚ милла велахь а‚ Цо масийттаза алсамдоккхур ду цунна и. И Дела ша рицкъа дIакъовлуш верг а ву‚ дIахоьцуш верг а ву‚ Цуьнга шу дIадерзор долуш а ду.
 Хьуна ца го Исраилан кIентех элаша Мусал тIаьхьа шайн пайхамаре алар: "Ваийта тхуна паччахь‚ оха Делан новкъахь тIом бийр бу". Цо элира: "Шу хила тарло-те‚ шайна тIе тIом бар диллича‚ и ца бан дохкуш?" Цара элира: "Оха хIунда ца бо Делан новкъахь тIом‚ тхо тхан цIеношкара а, тхан доьзалах а ара даьхна хилча?" Царна тIом бар тIедиллича‚ бухабевлира уьш‚ царех кIеззиг берш боцурш. И Дела хууш ма ву зулам дийриш.
 Церан пайхамара цаьрга элира: "Дала ваийтина шуна ТIалут‚ паччахь вина". Цара элира: "Цуьнан муха хир ду тхуна тIехь паччахьалла? Тхо хьакъ ду цул паччахьалла дан. Шортта даьхний а ца делла цунна". Цо элира: "Дала и хаьржина шуна тIехь‚ Цо и сов ваьккхина Iилманехь а‚ дегIехь а. Дала паччахьалла луш ду шена луучунна. И Дела шорта ву‚ Ша хууш а ву".
 Церан пайхамара цаьрга элира: "Цуьнан паччахьалла хиларан билгало ю шуьга тIорказ дар‚ шена чохь сакинат долуш шун Делера‚ Мусан а‚ ХIарунан а доьзало бухайитина цхьацца хIуманаш йолуш шаьш маликаша хьош а йолуш". Баккъалла а, цу чохь делалла ма ду шуна‚ шу хиллехь тешаш.
 ТIалут шен эскарца араваьлча‚ цо элира: "Дала шу зуьйр долуш ду хица: цунах хи мелларг сох вац (сан эскарца гIазоте гIур вац)‚ цунах чам ца баьккхинарг‚ шен куьйга эцна цхьа кана боцург‚ и сох ву (и гIур ву гIазоте)". Цара цунах хи мелира‚ цхьа кIеззиг берш боцучара. Иза а /ТIалут/ цуьнца /Делах/ тешаш хилларш а дIабахча‚ цара элира: "Вайн ницкъ кхочур бац тахана Джалутан а‚ цуьнан эскарна а тIехь". Шаьш Делаца цхьаьнакхетарг хиларх тешна болчара элира: "Моссаза жимачу тобано йоккха тоба эшийна Делан лаамца. Баккъалла а, Дела ма ву собар долчаьрца".
Джалутана а‚ цуьнан эскарна а уьш гучубевлча‚ цара элира: "Тхан Кхиош-кхобуш верг! Ахьа собар лолахь тхуна‚ чIагIбелахь тхан когаш‚ гIо делахь тхуна ца тешаш долчу къомана тIехь".
 Делан лаамца цара уьш эшийра. Давуда вийра Джалут. Дала цунна паччахьалла а‚ хьекъал а делира‚ Iамийра цунна Шена луучух. Дала нах цхьаберш кхечаьрца ларош бацахьара‚ латта бехлур дара‚ амма и Дела ву Iаламна тIехь дозалла долуш.
 Уьш Делан аяташ ду‚ Оха хьуна доьшуш бакъхиларца. Баккъалла а‚ хьо ма ву /Дала/ ваийтинчарех.
 Уьш элчанаш бу! Базбина Оха царех цхьаберш вукхарел. Царех ву Дала шеца къамел динарг‚ Цо айбина царех цхьаберш даржашца. Оха елира Марьяман кIанте Iисага а билгалонаш‚ чIагI а вира Оха и сийдолчу сица. Далла лиъна хиллехьара‚ тIом бийр бацара царел /элчанел/ тIаьхьа болчара шайга билгалонаш дIакхаьчначул тIаьхьа‚ амма цхьа барт ца хилла уьш – царех бу тешарш а‚ царех бу цатешарш а. Далла лиъна хиллехьара‚ тIом бийр бацара цара‚ амма Дала до Шена луьург.
 ХIай‚ иман диллинарш! СагIа ло Оха шайна деллачу рицкъанх‚ шена чохь йохкар а‚ доттагIалла а‚ шапаIат а доцу де тIекхачале. Цатешарш – уьш бу-кх зулам дийраш.
 АллахIу – кхин Дела вац И воцург‚ дийна ву И‚ Ша дIахIоьттина ву‚ наб озоро а схьа ца лоцу И‚ набаро а. Цуьнан ду стигланашкахь дерг а‚ лаьттахь дерг а. Цхьа а ма вац Цуьнан гергахь шапаIат дийр долуш‚ Цуьнан лаамца бен. Царел хьалха хилларг хууш ву И‚ тIаьхьа хиндерг а /хууш/ ву. Цуьнан Iилманан хIуманна а тIаьхьакхуьур ма бац уьш, цунна луучунна а бен. Шуьйра хилла Цуьнан курс стигланаш а, латта а чу лоцуш. Уьш Iалашъярехь хIумма а хало ца хуьлу Цунна, И лекха верг а‚ сийлахь – веза верг а ву. 
 Ницкъ бийр бац динехь‚ билгалбаьлла нийса некъ харц некъал. ТIагIутах ца тешаш‚ Делах тешнарг – и схьалаьцна ву чIогIа гIортор /чIогIа тоба/‚ ша южур йоцу. И Дела ша хезаш а‚ хууш а ма ву.
 Дела ву тешаш болчеран вали. Цо уьш арабоху боданера серлонга. Ца тешаш берш – церан авлияаш‚ тIагIуташ ду‚ цара ара ма боху уьш серлонгара бодане‚ уьш ма бу цIеран дай‚ уьш цу чохь гуттар а лаьттар ма бу.
 Хьуна гой и ИбрахIимца къуьйсуш хилларг цуьнан Кхиош-кхобучух лаьцна‚ Дала шена паччахьалла делла хиларна? ИбрахIима элира: "Сан Кхиош-кхобург ву Ша дендеш а‚ долуьйтуш а верг". Цо /Номруз паччахьа/ элира: "Аса дендо‚ долуьйту". ИбрахIима элира: "Дала малх боуьйту малхбалехула‚ ахь баийтал и малхбузехула". ТIаккха карзахвелира цатешарг. Дала нис ца до зуламе долу къам.
 Я цхьана эвлана уллохула воьдучух терра‚ и ша тхевнийн тIейоьжна хилла йолу. Цо элира: "Мичара денйийр ю хIара Дала‚ хIара еллачул тIаьхьа!?" Дала и валийтира бIешарна‚ тIаккха денвира. Элира /Дала/: "Мел лаьттира хьо?" Цо элира: "Со лаьттира /велла/ цхьана дийнахь я ахдийнахь". Цо /Дала/ элира: "ХIан-хIа‚ хьо лаьттира бIешарахь‚ хьо хьажал хьайн кхачане а‚ маларе а – хийца ца делла уьш‚ хьо хьажал хьайн вире‚ Оха цхьа делалла хуьлуьйтур ду хьох нахана. Хьажал хIинца даьIахкашка‚ муха Оха уьш денйо‚ тIаккха царна тIе жижиг латадо". И шена билгалдаьллачул тIаьхьа‚ цо элира: "Суна хаьа Дала массо хIуманна тIехь ницкъ кхочуш вуйла".
ИбрахIима аьлла хилла: "Сан Кхиош-кхобург‚ гайтахь суна‚ Ахьа муха денбо белларш". Цо /Дала/ элира: "Хьо ца теша‚ ткъа?" Элира /ИбрахIима/: "Теша‚ делахь а‚ дог чIагIдалийтархьама". /Дала/ элира: "ХIета‚ схьаэца диъ хьоза‚ хьайна тIедаладай‚ дакъош де царех. ТIаккха хIора ломана тIе цхьацца дакъа дилла царех‚ тIаккха уьш тIекхайкха хьайна – сихха тIедогIур ду хьуна уьш‚ хьо хууш хилалахь и Дела Ша веза а‚ хьекъале а вуйла".
 Шен долахь дерг Делан новкъахь даьккхинчун масал ду‚ буьртиган масалх терра: цо схьабалийтина ворхI кан‚ хIора кена чохь бIе буьртиг болуш. Цу Дала алсам ма доккху Шена луучунна‚ и Дела шорто йолуш а‚ хууш а ма ву.
 Шен долахь дерг Делан новкъахь доккхуш берш‚ тIаккха шаьш даьккхинчунна тIаьхьа тIехдеттарш а‚ бехкаш а ца идош‚ царна шайн миэл ма бу‚ шайн Кхиош-кхобучун гергахь‚ кхерам ма бац царна‚ сагатдийр ма дац цара.
 Хаза дош а‚ гечдар а тоьлу шена тIаьхьа бехк идош долчу сагIанал‚ и Дела хьал долуш а‚ собаре а ма ву.
 ХIай‚ иман диллинарш! ХIаллак ма де шайн сагIанаш тIехдеттаршца а‚ бехкашца а‚ шен долахь дерг даьккхинчух тера нахана гайтархьама‚ ша Делах а‚ тIаьххьарчу дийнах а тешаш а воцуш. Цуьнан масал ду шерачу тIулгах тера‚ шена тIехь латта долу‚ шена тIе чIогIа догIа а кхетта‚ и бисира шерра /шена тIера латта дIадаьлла/. Ницкъ кхочур бац церан шаьш гулдинчух хIуманна а /пайдаэца/‚ цу Дала нис ца до цатешаш долу къам.
 Дела реза хиларе догдохуш, /имана тIехь/ шаьш чIагIдалархьама шайн долахь дерг /сагIина/ даьккхийнчийн масал тера ду басахь йолчу бешах‚ шена тIе чIогIа догIа деача‚ стом дуккха алсамбуьйлуш‚ чIогIа догIа ца дагIахь‚ догIа серсаш /цунах тоам хуьлуш/. И Дела цара лелориг гуш ма ву.
 Шуна цхьанна а луур дарий шена хурманийн а‚ кемсийн а беш хила‚ шена бухахула татолаш а лелаш‚ массо стом шена чохь болуш‚ тIаккха и воккха а хилча‚ шен кегий доьзал болуш‚ шена чохь цIе йолу чIогIа мох баьлла‚ цо и ягаян? Иштта билгалдоху Дала шуна аяташ‚ шу хилийтархьама ойла еш.
 ХIай‚ иман диллинарш! СагIина ло‚ шаьш тардина хиллачух цIенчух‚ Оха шайна лаьттах схьадалийтинчух а. Аша сагIа доккхуш шун Iалашо ма хуьлийла боьханиг‚ аша а оьцур ма яцара и /шайна елча/ бIаьргаш хьабийна бен‚ шуна хаалаш‚ и Дела хьал долуш а‚ хастам болуш а вуйла.
 ШайтIано ваIда йо шуна пекъаралла‚ хьоьху шуна ирчаниг. Дала ваIда йо шуна Шегара гечдар а‚ комаьршалла а‚ И Дела шорто йолуш а‚ хууш а ву.
 Шена луучунна хьекъал луш ву И‚ шена хьекъал делларг – шена дуккха а диканна делларг ву-кх‚ цуьнан ойла-м ца йо хекъал долчара а бен.
Аша хIума сагIийна елча‚ муьлха нузар дийча – баккъалла Дела и дика хууш ма ву. Ма хир бац зуламхошна гIоьнчий.
 Аша /нахана/ гуш дахахь сагIанаш – дика ду иза. Аша уьш къайлах дахахь‚ пекъаршна лахь – и ду шуна тоьлашха‚ цо дойур ду шуна шун вонаш‚ и Дела аша дийриг дика хууш ма ву.
 Хьуна тIехь дац уьш нийсачу новкъахь хилар‚ амма Дала нисво Шена луург‚ аша диканна мел даьккхинарг – шуна шайна ду. Аша ца доккху и Делан юьхье сатуьйсуш а бен. Аша мел даьккхинчу диканна бекхам хир бу шуна‚ зулам дийр дац шуна.
 Пекъарашна /ло сагIанаш/‚ шаьш Делан новкъахь чIагIбелла болчу‚ ца кхуьу уьш лаьттахула кхерста; ца хуучунна моьтту уьш хьал долуш бу‚ уьш /сагIа/ ца доьхуш болу дела‚ хьуна бевзар бу уьш церан Iаламаташца‚ тIехIоьттина /сагIа/ ца доьху цара нахе. Муьлхха диканиг аша (сагIийна) даьккхийча – баккъалла Дела и дика хууш ма ву шуна.
 Шаьш шайн долахь дерг /сагIина/ доккхуш берш буса а‚ дийнахь а‚ къайлах а‚ гуш а – царна шайн миэл хир бу шайн Кхиош-кхобучун гергахь‚ кхерам а хир бац царна‚ сингаттаме а хир бац уьш.
 Шаьш риба юуш берш гIовттур ма бац ша шайтIано таIийнарг гIоттуш санна а бен. Иза ду цара аларна: "Йохка-эцар рибах тера ду". Йохка-эцар хьанал дина Дала‚ риба хьарам дина. Шега шен Кхиош-кхобучуьнгара хьехам а беъна сецнарг – цунна хьалха дахнарг а ду‚ цуьнан гIуллакх Деле дIадоьрзу. Юха а цунна тIевирзинарг – уьш цIеран дай бу‚ цу чохь уьш гуттар лаьттар бу.
 ДIадойу Дала риба‚ кхиадо сагIанаш. Цу Далла ца веза массо цатешарг а‚ къинош дийриг а.
 Шаьш тешнаберш‚ дика Iамалш йинарш‚ ламаз хIоттадеш‚ закат луш берш – царна миэл бу шайн Кхиош-кхобучун гергахь‚ кхерам хир бац царна‚ сингаттаме хир бац уьш.
 ХIай‚ иман диллинарш! Кхера Делах‚ дита бухадуьсуш долу риба‚ шаьш иманехь делахь.
 И аша ца дахь – Делера а‚ Цуьнан элчанера а тIом кхайкхабе. Аша тоба дахь – шуна шайн долахь долчун кортош ду‚ аша зулам дийр дац – шуна а зулам дийр дац.
Цуьнгахь хало хилахь – атта хиллалц тIаьхьатоттур ду /декхар схьадехар/‚ аша и сагIина дитахь – дика ду шуна‚ шу хууш делахь.
 Шу кхера дийнах‚ шена чохь шу Далла тIе дIадуьгур долчу‚ тIаккха массо сина ша тардиначуьнца бекхам бийр бу‚ царна зулам дийр дац.
 ХIай‚ иман диллинарш! Шаьш вовшашкара декхарш оьцуш цIе тоьхначу ханна – дIаязде уьш. Яздойла шуна юккъехь яздечо нийсонца. Яздийриг дуьхьала ма хуьлийла яздан‚ Дала ша Iамийна ма хиллара. Цо яздойла‚ шена тIехь декхар долчо дIадуьйцийла. Делах – шен Кхиош-кхобучух кхоьрийла и /харц дийца/‚ хIумма ма эшадойла цо цунах. Нагахь санна и шена тIехь декхар дерг хилахь тIалам боцуш я заьIап‚ ша дIадийца ца луш‚ – цуьнан варис дуьйцийла нийсонца. Шайн божарех шина теше тоьшалла а дайта‚ ши боьрша стаг ца хилахь – цхьа боьрша стаг а‚ ши зуда а‚ шаьш царна тешаш хила реза долчу‚ царех /зударех/ цхьаъ тилалахь а – вукхо цунна дагадоуьйтур ду. Тешаша дуьхьало ма йолда /тоьшалла дан/ шаьш кхайкхинчу хенахь. Аша мало ма йолда и /декхар/ дIаяздан‚ жима делахь а‚ доккха делахь а шен хан тIекхаччалц. Иза мелхо а нийса ду Далла гергахь‚ чIогIа ду тоьшаллина‚ герга ду шуна шеко ца хиларехь. Нагахь и хилахь лаьтташ йолу йохка-эцар‚ аша вовшийн юккъехь дIахьош йолу‚ – и ца яздарх къа дац шуна. Тешаш хIиттабе шаьш йохка-эцар еш. Яздеш волчунна а зен ма дойла‚ тешана а. Аша и дахь – и шуьца песакъалла хилар ду. Шу кхера Делах‚ Дела шу Iамадеш ву. И Дела массо хIума ша хууш ву.
 Шу новкъахь хилла‚ шуна яздан стаг ца каравахь – кара хIума ло закъалтана. Шух цхьаболчара вукхарна тешамна хIума елча – шена тешамна елла хIума юхаерзайойла цо‚ шен Делах – шен Кхиош-кхобучух – кхоьрийла иза /и юха ца ерзаян/. Аша ма хьулделаш тоьшалла‚ и хьулдинарг – шен даго къинош динарг ву. И Дела аша дийриг хууш ма ву.
 Делан ду стигланашкахь дерг а‚ лаьттахь дерг а‚ аша гучудаьккхича а шайгахь дерг‚ я хьулдича а – и хьесап дийр ду шуна Дала. Шена луучунна гечдийр ду Цо‚ Шена луучунна Iазап дийр ду. И Дела массо хIуманна тIехь ницкъ кхочуш ма ву.
 Элча тийшира шен Кхиош-кхобучуьнгара шега доссийнчух‚ муъма нах а тийшира. Массо тийшира Делах‚ Цуьнан маликех а‚ Цуьнан жайнех а‚ Цуьнан элчанех а‚ Цуьнан элчанийн юккъера цхьа а къаста ца во оха. ТIаккха цара элира: "ЛадоьгIна оха‚ муьтIахь хилла тхо. Ахьа гечделахь тхуна‚ тхан Кхиош-кхобург‚ Хьоьга ду-кха дIадерзар".
 Синна тIе ца дуьллу Дала цуьнан ницкъ кхочург бен. Цунна – ша тардинарг ду‚ цунна дуьхал а – ша тардинарг ду. "Тхан Кхиош-кхобург‚ Ахьа тхо бехке ма лацалахь тхо дицделча а‚ я гIалатдаьлча а. Тхан Кхиош-кхобург‚ Ахьа тхуна тIе ма йиллалахь хало‚ Ахьа тхол хьалхабаханчарна тIе йилларх терра. Тхан Кхиош-кхобург‚ Ахьа тхуна тIе ма диллалахь тхуна шена тIехь ницкъ ца кхочург‚ хьалхадахалахь тхо‚ гечделахь тхуна‚ къинхетам а белахь тхох‚ Хьо ву тхан верас‚ гIо делахь тхуна ца тешачу къомана тIехь". /Иштта деха боху Дала муъма нахе/.
 Алиф-лам-мим.
 Цхьа Дела ву‚ кхин дела вац И бен‚ Ша дийна ву‚ гуттар хIоьттина ву /Шен лайн гIуллакхаш кхочуш деш/.
 Цо хьоьга диссийна хьакъ-бакъ а долуш‚ шел хьалха хилларг бакъдеш долу жайна (КъурIан)‚ Цо охьадоссийна Товрат а‚ Инжил а /Мусага а, Iисага а/.
 Хьалха нийса некъ хилла нахана‚ цо охьадоссийна Фуркъан. Баккъалла а, Делан аятех ца тешаш берш – царна ма ду чIогIа Iазап. И Дела ма ву ша веза верг а‚ бекхам оьцуш верг а.
 Баккъалла а, и Дела ма ву Шех къайлаер йоцуш хIумма а лаьттахь а, стиглахь а.
 И ву шу кепе дерзийна беран цIа чохь Шена ма луьу‚ кхин дела вац И бен‚ ша веза верг а‚ хьекъале верг а ву И.
 И ву хьоьга доссийнарг жайна‚ цунна чохь хьикмате аяташ ду – уьш жайнан нана ю‚ кхидерш – цхьатерранаш ду. Амма шайн дегнашкахь дIатевжар дерш – уьш тIаьхьахIуьтту царех тера хеташ долчарна питана лоьхуш а‚ уьш даста гIерташ а. Уьш даста ма ца хаьа Далла шена бен. Шаьш Iилманчохь кIаргбеллачара олу: "Тешна тхо цунах‚ дерриге а ду тхан Кхиош-кхобучуьнгара". Ойла-м ца йо шаьш хьекъал долуш болчара бен.
 (Олу иман диллинчара): "Тхан Кхиош-кхобург‚ Ахьа тхан дегнаш дIа ма товжаделахь, Айхьа тхо нисдинчул тIаьхьа‚ Хьайн гергара къинхетам лолахь тхуна‚ баккъалла а, Хьо ма ву луш верг‚
 Тхан Кхиош-кхобург‚ Хьо ма ву нах гулбийриг шена чохь шеко йоцчу денна‚ баккъалла а, и Дела вац-кх ваIда йохош".
Баккъалла а, цатешаш берш – церан дохнно а‚ бераша а Делера /Цуьнан Iазапах/ хьалхабохур бац уьш хIуманна а. Уьш ма бу цIеран ягориг.
ФирIанан доьзалан Iадатах терра‚ царал хьалха хиллачийн Iадатах терра: харцдира цара Тхан аяташ – Дала схьалецира уьш шайн къинош бахьанехь. И Дела таIзар чIогIа долуш ву.
Ахьа ала цатешначаьрга: "Эшор а ду шу‚ жоьжахатийн чу лохкур а ду шу". – Ма вон мотт бу-кх иза. 
Шуна делил дара-кх ши тоба‚ вовшийн дуьхь-дуьхьала яхна хилла йолу – цхьа тоба тIом беш Делан новкъахь‚ важа – цатешаш ерг‚ царна уьш гуора шайл шозза алсам бIаьргаца. Дала чIагIво Шен гIоьнца Шена луург. Баккъалла а, цу чохь хьехам ма бу бIаьрса долчарна.
Нахана хаздина чIогIа безам зударшка а‚ кIенташка а‚ тIеттIа гулдинчу дешига а‚ датога а‚ васт долчу говрашка а‚ даьхнига а‚ ялтига а – иза дуьненан дахаран бахам бу‚ Далла гергахь ма ду хаза дIавоьрзийла.
Ахьа ала: "Аса дуьйций шуна цул диканиг?" /Делах/ кхоьруш болчарна шайн Кхиош-кхобучун хьалхахь бошмаш ю‚ бухахула татолаш а долуш‚ гутаренна а цу чохь хир бу уьш‚ цIена зударий а бу‚ Делера реза хилар а ду. И Дела гуш ма ву шен леш‚
Шаьш олуш болу: "Тхан Кхиош-кхобург! Оха, баккъалла а, иман диллина‚ Ахьа гечделахь тхан къинош‚ Ахьа хьалхадахалахь тхо цIеран Iазапах"‚ –
Шаьш собаре болуш‚ бакъдерг дуьйцуш‚ Далла муьтIахьболуш‚ сагIа луш‚ гечдар доьхуш сатасале.
Дала тоьшалла дина цхьа а Дела цахиларна‚ И Ша бен‚ маликаша а‚ Iилма долчу наха а дина /тоьшалла/‚ нийсонна тIехIоьттина воллуш ву Иза‚ кхин Дела вац И бен‚ Ша веза верг а‚ хьекъале верг а ву Иза.
Дин ду Далла гергахь ислам. Шайга жайна делларш хилпе ца хилира‚ шайга Iилма деанчул тIаьхьа бен‚ вовшийн юккъе хьагI яр бахьанехь. Делан аяташ харцдеш верг – и Дела ма ву хьесапна сиха.
Цара хьоьца къийсахь‚ ахьа ала: "Аса муьтIахь йина сайн юьхь Далла‚ суна тIаьхьахIоьттинчо а йина". Ахьа ала шайга жайна даийтинчаьрга а‚ бодане болчарга а: "Шу хиллий муьтIахь?" Уьш муьтIахь хилла белахь‚ тIаккха уьш нийсачу новкъахь бу‚ уьш дIаберзахь – хьуна тIехь дIакхачор бен дац. И Дела ма ву гуш Шен леш.
Баккъалла а, Делан аяташ харцдеш берш‚ бен хьакъ боцу пайхамарш бойуш берш, нахах шайга нийсо лелае бохуш омра деш берш бойуш берш – царна ахьа кхерам тасалахь лазош долчу Iазапца.
Уьш ма бу шайн Iамалш яйнарш дуьненахь а‚ эхартахь а‚ ма бац царна гIоьнчий.
Хьуна ца го и шайга жайнан цхьа дакъа даийтинарш – уьш Делан жайне кхайкхича вовшийн юккъехь хьукма дан‚ царех цхьа тоба дIайоьрзу‚ дуьхьал хуьлуш.
Иза ду цара олу дела: "ЦIаро схьалоцур дац тхо цхьа масийтта дийнахь бен". Шаьш кхуллуш долчо шайн динехь чIогIа тилийна уьш.
Муха‚ Оха уьш гулбинчу хенахь шена чохь шеко йоцчу /къемат/ денна‚ массо сина ша карийначуьнца бекхам белча‚ царна зулам дийр дац?
Ахьа ала: "ХIай Дела‚ мулк Шен долахь дерг‚ Хьайна луучунна ло-кх Ахьа мулк‚ Хьайна луучуьнгара схьадоккху Ахьа мулк‚ Хьайна луург вазво Ахьа‚ Хьайна луург сийсазво‚ Хьан карахь ду-кх дика‚ баккъалла а, Хьо ма ву массо хIуманна ницкъ кхочуш.
Буьйса денна чу йолуьйту Ахьа‚ де буьйсанна чу долуьйту Ахьа‚ веллачух дийнаверг схьавоккху Ахьа‚ дийна волчух велларг схьавоккху Ахьа‚ цхьа а хьесап доцуш рицкъа ло Ахьа Хьайна луучунна".
Муъма наха ма лоьцийла цатешарш доттагIий /кхин/, муъма нах битина. И динарг вац Делера /цхьа а/ хIуманна тIехь‚ шу царех /керстанех/ кхеранне а кхоьруш дацахь‚ Дала шу лардо Шеца‚ Деле ма ду дIадерзар.
Ахьа ала: "Аша хьулдахь а шайн дегнашкахь дерг‚ гучудаккахь и – Дела и хууш ву‚ И хууш ву стигланашкахь а‚ лаьттахь а дерг‚ и Дела массо хIуманна ницкъ кхочуш ма ву.
Оцу дийнахь массо сина шен хьалхахь карор ду ша дина дика. Ша динчу вонан а, шена а юккъехь генара хан хуьлийла луур дара цунна‚ Дала лардо шу Шеца‚ и Дела дог кIеда ву лешца".
Ахьа ала: "Шу делахь Дела везаш‚ суна тIаьхьахIитта – Далла дезар ду шу‚ шуна гечдийр ду Цо шун къинош"‚ – и Дела гечдеш а‚ къинхетаме а ву.
Ахьа ала: "МуьтIахь хила Далла а‚ элчанна а". Уьш дIаберзахь‚ Далла ца беза цатешарш.
Баккъалла а, Дала хаьржира Адам а‚ Нухь а‚ ИбрахIиман доьзал а‚ Iимранан доьзал а Iаламал,
Цхьадерш вовшашкара баьлла болуш‚ и Дела хезаш а‚ хууш а ву.
Iимранан зудчо аьллера: "Сан Кхиош-кхобург‚ аса Хьуна нузар дина-кх сайн кийрахь дерг массо хIуманах паргIат а даьккхина, къобалдехьа соьгара‚ баккъалла а, Хьо хезаш верг а‚ хууш верг а ву-кх".
Ша бер дина яьлча /цо/, элира: "Сан Кхиош-кхобург‚ аса-м йоI ма йина". И Дела дика хууш ма ву‚ цо хIуъа йинехь а. "Боьршаниг ма ца хуьлу стенаниг санна. Аса цунна цIе тиллина Марьям‚ аса иза а‚ цуьнан зуьррет а Хьоьца лардо эккхош хилла долчу шайтIанах".
Дала къобалдира цуьнан и хаза къобалдарца‚ хаза а, цIена а кхиира Цо и (Марьям)‚ цунна тIехь долалла дар тIедиллира Закарена. И йолчу Михьрабан чу ма-велли‚ Закарена цуьнан (Марьяман) хьалхахь рицкъа карадора. Цо олура: "Марьям‚ хIара мичахьара ду хьуна?" Цо (Марьяма) олура: "ХIара Делан гергара ду. Баккъалла а, и Дела рицкъ луш ма ву Шена луучунна хьесап доцуш".
Цигахь кхайкхира Закаре шен Кхиош-кхобучуьнга‚ элира: "Сан Кхиош-кхобург‚ лохьа суна Хьайгара цIена зуьррет‚ баккъалла а‚ Хьо ма ву кхайкхам хезаш".
Цуьнга кхайкхира маликаш‚ и хIоьттина ламаз деш волуш Михьрабан чохь: "Дала кхаъ боккху хьуна Яхьъяца‚ ша бакъдеш хилла волу Делера Дош‚ ша эла а волу‚ ша чIагIо а хилла волу‚ ша дикачех пайхамар а хилла волу".
Цо элира: "Сан Кхиош-кхобург‚ мичара хир ву суна кIант? Со воккха а ма хилла‚ сан зуда а ма ю бер ца хуьлуш". Элира: "Иштта Дала до Шена луург".
/Закарес/ элира: "Сан Кхиош-кхобург‚ цхьа делалла дехьа суна". /Дала/ элира: "Хьан делалла ду хьо нахе кхаа дийнахь вист цахилар ишарца а бен‚ хьан Кхиош-кхобург хьехаве дуккха а‚ хаставе И сарахь а‚ Iуьйранна а".
Маликаша аьллера: "ХIай Марьям‚ баккъалла а, Дала хаьржина хьо‚ Цо цIанйина хьо‚ Цо хьо хаьржина массо Iаламан зударел.
ХIай Марьям‚ муьтIахь хила хьайн Кхиош-кхобучунна‚ сужд а де‚ гора гIуо гуора гIучаьрца".
Иза ду къайле хабарех‚ Оха шаьш хьуна хоуьйтуш долу. Хьо вацара уьш болчохь‚ цара шайн къоламаш кхуьссуш‚ муьлхачо гIайгIа бийр бу Марьямах хаа‚ хьо вацара уьш болчохь цара къуьйсучу хенахь.
Маликаша аьллера: "ХIай Марьям‚ баккъалла а, Дала кхаъ боккхуш бу хьуна Шегара Дошаца‚ шен цIе Хьеханарг‚ Марьяман кIант Iиса а волуш‚ ша дуьненахь а‚ эхартахь а сий долуш хинверг‚ ша /Далла/ гергарчех хинверг.
Нахаца хабар дуьйцур ду цо аганчохь а‚ воккха хилча а, дикачарех хир ву иза".
Цо /Марьяма/ элира: "Сан Кхиош-кхобург‚ мичара хир ву суна кIант‚ сох стаг хьакха а ца велла". Элира /маликаша/: "Иштта Дала кхуллу Шена луург. Шена цхьа гIуллакх лиъча‚ Цо олу цуьнга: "Хила!" – и хуьлу".
Цо цунна /Iисана/ Жайна Iамор ду‚ хьекъал а‚ Товрат а‚ Инжил а.
Элча хир ву Исраилан кIенташка". – "Со веана шуьга шун Кхиош-кхобучуьнгара делилца‚ аса кхуллу шуна поппарх хьозан суьртех хIуманаш‚ сакхуллу цу чу – хуьлу хьоза Делан пурбанца‚ аса товийр ву бIаьрса доцург‚ бурс цамгар ерг а‚ белларш а денбийр бу Делан пурбанца‚ аса дуьйцур ду шуна аша юучух а‚ аша шайн цIеношкахь Iалашдеш долчух а лаьцна. Баккъалла а, цу чохь делалла ду шуна‚ шу Делах тешаш делахь.
Бакъдан /веъна со/ сол хьалха хилла Товрат‚ хьанал дан шуна хьарам хилла долчех цхьадерш‚ – со веана шуьга шун Кхиош-кхобучуьнгара делаллашца – Делах кхера‚ суна муьтIахь хила.
Баккъалла а, и Дела сан Кхиош-кхобург а ву‚ шун Кхиош-кхобург а ву‚ Цунна Iибадат дейша – хIара бу нийса некъ", /Iисас эр ду и дешнаш/.
Iисас шена цаьргара цатешар хааделча‚ элира: "Муьлш бу сан гIоьнчий Делехьа?" Хьаварийша элира: "Тхо ду Делан гIоьнчий‚ Делах тешна тхо‚ ахьа тоьшалла де тхо муьтIахь дерш (бусулбанаш) ду‚ алий.
Тхан Кхиош-кхобург! Тхо тешна-кх Ахьа доссийначух‚ тхо тIаьхьахIиттина элчанна – Ахьа дIаязде тхо тоьшалла динчаьрца".
(Цатешачара) мекарло йира‚ /церан мекарлонан дуьхьал/ Дала а йира мекарло. /Мекарлона дуьхьал/ Дела мекарло дика еш ву.
Дала аьллера: "ХIай Iиса‚ Аса хьо волуьйтуш ву‚ Суна тIе хьалавоккхуш ву‚ цIанвеш ву хьо цатешаш болчарех‚ Со латто воллу хьуна тIаьхьахIиттинарш цатешачарна тIехь къематде даллалц. ТIаккха Суна тIе ду шун дерзар‚ Аса кхиэл йийр ю шуна юккъехь‚ шу хилпало еш хиллачунна тIехь.
Цатешаш берш – Аса царна Iазап дийр ду чIогIачу Iазапца дуьненахь а‚ эхартахь а – ма бац-кх царна гIоьнчий".
Амма тешнарш а‚ диканаш динарш а – царна шайн ял дIалур ю Цо‚ оцу Далла ца беза зулам дийраш.
И ду Оха хьуна ша доьшуш дерг аятех а‚ хьекъале хьехамах а.
Баккъалла а‚ Iисан масал Далла гергахь Адаман масалх тера ду: Ша и кхоьллина волу лаьттах‚ тIаккха аьлла цуьнга "Хила!" – и хуьлу.
Бакъдерг ду и хьан Кхиош-кхобочуьнгара – хьо ма хилалахь шеко ечарех.
Хьайца цу чохь къуьйсуш болчаьрга‚ хьоьга хаам беанчул тIаьхьа‚ ала: "Дуьло‚ кхойкху вай тхан кIентий а‚ шун кIентий а‚ тхан зударий а‚ шун зударий а‚ тхо а‚ шу а‚ тIаккха доIанаш дер вай‚ Делан неIалт лур вай харцлуьйчарна.
Баккъалла а, хIара ду бакъдолу хабар. Вац цхьа а дела‚ ша (АллахI цIе йолу) Дела а бен. Баккъалла а, и Дела ша веза верг а‚ ша хьекъале верг а ву.
Уьш дIаберзахь – и Дела хууш ву доьхна хIума лелош берш.
Ахьа ала: "ХIай Жайнан охIла‚ дуьйла тхуна юккъехь а‚ шуна юккъехь а цхьаъ долчу дашна тIе: "Iибадат дийр дац вай цхьана Далла бен‚ Цуьнца накъост лоцур вац вай цхьана а хIуманца а‚ и Дела а витина, вайх цхьаболчара вакхарех делий лоцур бац". Уьш дIаберзахь, аша ала: "Аша тоьшалла де тхо /Далла/ муьтIахь дерш хиларна".
ХIай Жайнан охIла‚ аша хIунда къуьйсу ИбрахIиман хьокъехь? Товрат а‚ Инжил а ма ца доссийна цул тIаьхьа а бен‚ аша ойла ца йо?
ХIай шу ма ду-й къийсамчу дегна (барта ца догIуш) шайгахь Iилма долчахь а /Мусан а, Iисан а гIуллакхашкахь/. ХIунда къуьйсу аша шайна шеца Iилма доцуш долчуьнца? И Дела хууш ву‚ шу ца хууш ду.
Ца хилла ИбрахIим жуьгтий а‚ насари а – и хилла цIена тешаш верг а‚ муьтIахь верг а‚ и ца хилла мушрикунех.
Баккъалла а‚ ИбрахIимца там болу нах бу – цунна тIаьхьахIиттина хилла берш а‚ хIара пайхамар а‚ тешаш берш а‚ и Дела ма ву тешаш болчеран вали.
Дийзира Жайнан охIланан цхьана тобанна шу тило‚ тилор-м дац цара шаьш бен‚ царна ца хаало.
ХIай Жайнан охIла‚ аша хIунда харцдо Делан аяташ‚ шайна хуушехь (уьш бакъ дуйла)?
ХIай Жайнан охIла‚ хIунда вовшахъэдо аша бакъдерг харцдолчуьнца‚ бакъдерг хьулдеш ду шу шайна хуьушехь.
Жайнан охIланан цхьана тобано элира: "Шу теша тешначаьрга доссийна долчух дийнан юьххьехь‚ харцде /важа/ дисинарш‚ уьш /бусулбанаш/ дIаберза тарло /шайн динах/.
Шу ма тешалаш шайн динна тIаьхьахIуттуш волчух бен". Ахьа ала: "Нийса некъ бу Делан нийса некъ" – "Шуьга деллачух тераниг кхечуьнга дала /там бац Дала/‚ я шуьца къуьйсу цара шун Кхиош-кхобучун гергахь?" Ала: "Баккъалла а, дозалла Делан куьйгахь ду‚ И луш ву и Шена луучунна". И Дела шорто йолуш а‚ хууш а ву.
Шен къинхетамца къаставо Цо Шена луург‚ и Дела шен сийлахь-доккха дозалла долуш ву!
Жайнан охIланах ву ахьа шена цхьа къинтIар делча‚ шех тешна‚ иза хьоьга духадерзош верг‚ царех ву ахьа шена цхьа динар делча а‚ шех тешна‚ иза хьоьга духа ца дерзош верг‚ хьо шена тIехIоьттина лаьттича бен. Иза ду цара олу дела: "Тхуна бодане нахалахь некъ бац". Далла харцдерг олу цара, шайна хуъушшехь.
ХIаъ‚ ша делла дош кхочушдинарг а, ша /Делах/ кхийринарг а (шех бина тешамна ямарт ца хилларг а – уьш бу нийсачу новкъахь) – баккъалла а, цу Далла ма беза /Шех/ кхоьруш берш.
Баккъалла а, Делан ваIданах а‚ шайн дуйнех а кIеззиг мах эцнарш (дуьненан бахам бахьанехь уьш дохадеш)‚ эхартахь дакъа ма дац царна‚ Дела цаьрга вистхир ма вац‚ цаьрга хьожур ма вац И къематдийнахь‚ цIанбийр ма бац Цо уьш‚ царна лазош долу Iазап а ма ду.
Баккъалла а, царех ма ю цхьа тоба шайн меттанашца хуьйцуш /Делан/ Жайна‚ иза шуна /Делан/ Жайнах ду моттийта‚ ма дац и /Делан/ Жайнах. Цара олу: "И Делера ду", ма дац и Делера. Уьш олуш бу-кх Далла харцдерг‚ шайна хуьушшехь.
Адамна там бац Дала шега Жайна а‚ хьукма а‚ пайхамаралла а делча‚ ала нахе: "Шу хила суна леш‚ Дела а витина‚ мухха делахь а‚ там бу цара ала‚ шу хила кIорггера Iеламнах‚ шаьш Жайна Iамош хиларе терра‚ шаьш иза доьшуш хиларе терра".
Цо шуьга омра дан там бац маликаш а‚ пайхамарш а делий бина лаца‚ аьлла. Ткъа цо шуьга омра дийр ду, ма теша, аьлла‚ шу муьтIахь хиллачул тIаьхьа?
Дала барт бира пайхамаршца: "ХIара Аса шуьга делларг ду Жайнах а‚ хьекъалах а. ТIаккха вогIур ву шуьга элча‚ шуьгахь дерг бакъдеш волу. Шу билггала тешар ду цунах‚ аша цунна гIо дийр а ду". /Дала/ элира: "Аша чIагIдирий‚ ийцирий аша цунна тIехь Сан ваIда?" Цара элира: "ЧIагIдина оха". Элира /Дала/: "Тоьшалла де‚ Со а ву шуьца тоьшалла деш болчарех".
Цул тIаьхьа вухаваьлларг – уьш ма бу песакъаш.
Ткъа Делан дин дуьтий кхечунна тIе гIерта, ткъа? Цунна муьтIахь ву стигланашкахь а‚ лаьттахь а мел верг, шена лууш а‚ ца лууш а‚ Цуьнга уьш дIаберзор болуш а ма бу.
Ахьа ала: "Тешна ду тхо Делах а‚ тхоьга доссийнчух а‚ ИбрахIиме а‚ ИсмаIиле а‚ Исхьакъе а‚ Яiкъубе а‚ цуьнан берашка доссийначух а‚ Мусага а‚ Iисага а, /кхин/ пайхамаршка а шайн Кхиош-кхобучуьнгара деллачух а. Царех цхьа а къаста ца во оха‚ тхо Цунна /Далла/ муьтIахь ду".
Ислам доцург /кхин/ дин дезаш верг – къобал дийр дац иза цуьнгара‚ эхартахь иза эшначарех ма ву.
Муха нисбийр бу Дала нах‚ шаьш иманал тIаьхьа цатешаш хилла болу‚ шаьш элча бакъхилар тоьшалла дина хилла болу‚ шайга билгалонаш еъна хилла болу? Цу Дала нис ма ца бо зуламе болу нах.
Царна бекхам бу – Делан а‚ маликийн а‚ массо нехан а неIалт хилар.
Гуттар лаьттар болуш бу уьш цу чохь. Ойур дац царна тIера Iазап‚ тIаьхьатоттур а бац уьш‚ –
Цул тIаьхьа тоба динарш бен‚ тIаккха дика Iамалш а йина – баккъалла а‚ и Дела гечдеш а‚ къинхетаме а ву.
Баккъалла а, шаьш иман диллинчул тIаьхьа цатешаш хилла берш‚ тIаккха цатешарца сов буьйлуш берш – церан тоба къобалдийр ма дац – уьш ма бу тилабелларш.
Баккъалла а, цатешаш берш‚ шаьш цатешаш болуш белларш – царех цхьаьнггера а къобалдийр ма дац латта дуьззина деши‚ нагахь санна цара делча а. Царна лазош долу Iазап ма ду. Ма бац царна гIоьнчий.
Цкъа а мел кхочур бац шуна аша сагIина шайна а дезачух делча а бен. Аша сагIина хIумма а ца ло оцу Далла хууш бен.
Массо кхача хьанал хилла Исраилан кIенташна‚ Исраила шен дегIана ша хьарамбина боцург‚ Товрат доссале хьалха. Ахьа ала: "Товрат дохьуш дуьйла‚ деша и шу бакълуьйш делахь".
Далла тIехь харцдерг кхоьллинарг цул тIаьхьа – уьш бу зуламхой.
Ахьа ала: "Бакълийна Дела‚ шу тIаьхьахIитта ИбрахIиман миллатана‚ ша бакъ-цIена тешаш хилла волчу. Ца хилла и /Делаца/ накъост лоцучарех".
Баккъалла а, дуьххьарлера цIа‚ ша нахана хIоттийна хилла долу, – ду Баккатехь дерг: беркате а‚ нийса некъ ларалуш а массо Iаламна.
Цу чохь билггала аяташ ду: ИбрахIиман меттиг. Цу чу ваханарг маьрша хилла.. Далла – нехан тIехь ХьаьжцIа дахар ду‚ – шена некъаца ницкъ кхачахь. Милла а тешаш вацахь – и Дела хьоле ву Iаламел.
Ахьа ала: "ХIай Жайнан охIла‚ шу хIунда ца теша Делан аятех‚ и Дела теш ма ву аша деш долчунна тIехь?"
Ахьа ала: "ХIай Жайнан охIла‚ аша хIунда дIатоьтту Делан некъа тIера тешна верг? Шу ду лууш и гамбан‚ шу шаьш ма дуй /цунна тIехь/ тешаш". Ма вац и Дела бен ца хеташ аша деш дерг.
ХIай иман диллинарш‚ шу Жайна доссийначийн тобанна муьтIахь хилахь‚ цара дерзор ду шу керстаналлина тIе, шун иманал тIаьхьа.
 Шу муха хуьлу цатешаш – шуьна тIехь доьшуш Делан аяташ ма дуй‚ шуна чохь цуьнан элча ма вуй? Милла велахь а, Делаца чIагIвелларг – нисвелла и нийсачу новкъа.
 ХIай иман диллинарш‚ кхера Делах хакъ-бакъ кхерарца‚ шу дала ма лойла‚ шу Цунна муьтIахь долуш бен.
 ЧIагIло Делан мушца массо а‚ шу декъа ма ло. Дагадаийта шайна хилла Делан ниIмат: шу ма дарий мостагIий – шун дегнаш кIаддира Цо‚ шу хилира Цуьнан ниIматца вежарий. Шу ма дарий цIеран оран йисттехь – Цо шу цунах кIелхьара дехира. Иштта билгалдо Дала шуна Шен аяташ – шу нисдала тарлора.
 Шух хуьлийла уммат‚ ша дикане кхойкхуш‚ диканиг хьоьхуш‚ вочух /нах/ духатухуш. Уьш бу баккхийбийр берш.
 Шу ма хилалаш шаьш бекъабеллачарех‚ шайн барт ца хиллачарех тера‚ шайга билгалонаш еъначул тIаьхьа. Царна – дезза-доккха Iазап ду.
 Цу дийнахь яххьаш кIайлур ю‚ яххьаш Iаржлур ю. Амма шайн яххьаш Iаржъелларш /кхуьссур бу жоьжахати чу‚ цаьрга хоттур ду/: "Ткъа шу ца тийши шайга иман деъначул тIаьхьа а? Iовша Iазап, шаьш ца тешаш хиларна!"
 Ва амма шайн яххьаш кIайъелларш – Делан къинхетамна чохь (ялсаманехь) хир бу. Уьш цу чохь гуттар лаьттар бу.
 Уьш Делан аяташ ду; Оха доьшу хьуна уьш бакъдолчуьнца. И Дела ма вац зулам лууш Iаламна (ша кхоьллинчу цхьанне хIуманна).
 Делан ду стигланашкахь а‚ лаьттахь а мел дерг. Деле дIадоьрзу гIуллакхаш.
Шу хилла нахана юкъадаьллачех уггар дика уммат‚ диканиг хьоьхуш‚ вочух /нах/ духатухуш‚ Делах тешаш. Жайнан охIла тешна хиллехьара‚ царна дика хир дара. Царех тешарш а бу‚ дукхахберш песакъ бу.
 Цара шуна данне а зен дийр дац‚ цатам бахь бен. Шух латахь а – шайн баккъаш берзор бу цара шуна (эшна бухабовлур бу уьш – жуьгтий)‚ тIаккха царна гIо дийр дац.
 Царна тIекхоьссина сийсазалла‚ уьш миччахьа хилахь а‚ Делера ваIда йолуш а‚ нахера ваIда а йолуш бацахь‚ Делерачу оьгIазаллина тIекхиира уьш‚ тIекхоьссира царна мискалла. Иза – уьш хилла хиларна Делан аятех цатешаш‚ байа хьакъ боцуш‚ пайхамарш бойуш. Иза – цара Iесалла ярна а‚ уьш дозанех бевлла хиларна а ду.
 Цхьатерра бац уьш. Жайнан охIланах ю цхьа (нийса) хIоьттина йолу тоба: цара Делан аяташ доьшу буьсанан заманчохь, цара сужд до (Далла).
 Уьш тешаш бу Делах а‚ тIаьххьарчу дийнах а‚ диканиг хьоьхуш бу‚ вочух /нах/ духатухуш бу‚ сихлуш бу уьш дика хIуманаш дан – уьш бу дикачарех.
 Цара дина дика – керста дийр дац и царна (къобал ца деш дуьтур дац), и Дела ма ву бевзаш /Шех/ кхоьруш берш.
 Баккъалла а, цатешаш берш – церан бахамо а, церан доьзалша а царех хIумма а духатухур дац Делера. Уьш бу цIеран дай, уьш цу чохь даима лаьттар бу.
 Герггарчу /дуьненан/ дахарехь цара /керстанаша/ йина харж тера ю шеца чIогIа шело йолчу махах, шайна зулам динчу нехан ялтина хьекхна болчу, цо и хIаллакдина. Дала зулам ца дина царна, мухха делахь а, шаьш зулам деш бу уьш шайна.
 ХIай иман диллинарш! Аша ма лаца шайн /даггара/ доттагIий, шаьш доцурш, шун гIуллакхаш дохо жигара хуьлу уьш, шуна халонаш хуьлийла лаьа царна, оьгIазалла гучуяьлла церан багошкахула, церан дегнаша хьулдинарг кхин а доккха ду. Аяташ билгалдаьхна Оха шуна, шу хьекъале делахь.
 ХIай шу! Уьш безаш ду шу, царна шу ца деза. Шу теша массо жайнах. Шух кхийтича‚ цара олу: "Тхо тийшира". ДIатилча, шайн пIелгех цергаш йоьхку цара оьгIазлонца. Ахьа ала: "Са дала шу шайн оьгIазаллица. И Дела хууш ма ву шун дегнашкахь дерг".
Шух диканиг кхетча, цо вон до царна, шуна вон хилча, цунах баккхийбоь уьш. Аша собар дахь, шу Делах кхерахь, церан мекарлоно хIумма а зен дийр дац шуна. И Дела цара деш долчунна гуо лоцуш ву.
 Хьо аравелира хьайн цIа чуьра, муъма нах тIамна дIанисбеш, ткъа Дела хезаш а, хууш а ма ву.
 Шух шина тобанна дагчу еара осалалла (кхерабелла тIамах бухбовла ойла хилира церан), лиира дIасадаржа. И Дела ма ву церан гIоьнча. Далла тIетевжийла муъма нах.
 Дала гIо ма дира шуна Бадрехь шу сийсаза долуш. Делах кхера‚ шу хила мегара шукру деш.
 Ахьа олура муъма нахе: "Шуна тоам ца хуьлу‚ шун Кхиош-кхобучуьнгара шу чIагIдича охьадоссийначу кхаа эзар маликех?"
 ХIан-хIа! Аша собар дахь‚ шу /Делах/ кхерахь‚ шуна тIе сихонца уьш (мостагIий) летача, шун Кхиош-кхобучо чIагIдийр ду шу пхеа эзар маликашца‚ Iаламаташ долчу.
 И ца дина Дала шуна кхаъ хилла бен‚ шун дегнаш иманца чIагIдархьама а бен. Толам бац ша веза волчу‚ хьукма нийса деш волчу Делан гергара бен.
 /И дина Дала/ ца тешаш болчеран цхьа агIо хадорхьама я уьш сийсазбархьама – догдиллина бухабовлур бу уьш.
 ГIуллакхах хIумма дац хьуна: я гечдер Цо царна‚ я Iазап дер – уьш зуламхой бу.
 Делан ду стигланашкахь мел дерг а‚ лаьттахь мел дерг а‚ Шена луучунна гечдо Цо‚ шена луучунна Iазап до. И Дела гечдеш верг а‚ къинхетаме верг а ву.
ХIай иман диллинарш! Ма даа риба‚ шозза алсам даккхаран тIе а‚ шозза алсамдоккхуш‚ Делах кхера – шу даккхийдедан мегара.
 Шу кхера цIерах‚ кечйина йолчу цатешачарна.
 Шу муьтIахь хила Далла а‚ элчанна а‚ шух къинхетам бан мегара.
 Шу сихло шайн Кхиош-кхобучунгара гечдаре а‚ ялсамане а‚ шен шоралла стигланаш а‚ латта а /санна/ йолчу‚ кечйина йолчу /Делах/ кхоьруш болчарна.
 Ишттанаш бу уьш‚ шаьш сагIа доккхуш аттонехь а‚ халонехь а‚ оьгIазло юхатухуш‚ нахана къинтIера бовлуш. Цу Далла беза дика берш.
 Ишттанаш а бу уьш‚ шаьш цхьа вон къа дича я шаьш шайна зулам дича, Дела дагавогIуш‚ шайн къиношна гечдар доьхуш. Хьан гечдийр ду къинош Дала бен? Шаьш динчунна тIе буха ца боьрзуш‚ шайна хууш.
 Церан бекхам бу – шайн Кхиош-кхобучун гечдар‚ бошмаш а‚ шайна кIелхьахула хиш лелаш йолу‚ цу чохь гуттар а лаьтташ‚ хаза мел бу и Iамал йинчарна.
 Шул хьалха а дIадахна хилларш‚ шу лела лаьтта тIехь‚ хьажа‚ муха хилла /дин/ харцдинчеран чаккхе.
 Иза хаам бу нахана‚ нийса некъ а бу‚ хьехам а бу /Делах/ кхоьручарна.
 Шу ледара ма довла /гIазот дан/‚ шу сингаттаме ма хила /УхIудехь эшарна/ – шу лакхахь хир ду /керстанашна тIехь толам баккхарца/, шу /баккъалла а,/ тешаш делахь.
Шуна чов хилча – нахана а хилла чов, цунах терра. И денош Оха хьавзадо нахана юккъехь‚ Далла бовзархьама иман диллинарш‚ шун юккъера гIазотан ял ерш хилийтархьама а. Цу Далла ца беза зуламхой.
 Дала /къинойх/ цIанбархьама иман диллинарш, цатешарш хIаллакбархьама а.
 Шу моьттуш дара-те ялсамане гIур ду, Далла бовзале шух къахьегнарш а, Цуна бовзале собар динарш а?
 Шу ма дарий дала лууш /гIазотехь/ цуьнца цхьанакхетале хьалха‚ и /далар/ гира шуна‚ шу хьоьжуш долуш (ткъа хIинца духадовлу шу?).
 И Мухьаммад ма вац элча бен. ДIабахана цул хьалха элчанаш. Иза велча я вийча – шаьш хиллачу /цатешаре/ духадоьрзур ду шу? Вухаваьлларг милла велахь а‚ цхьана а хIуманца Далла зен ца до цо. ТIаккха миэл лур бу Дала баркалле болчарна.
 Ца хилла сина далар Делан лаамца бен‚ шен язонца тоьхна хан йолуш бен. Милла велахь а дуьненан ял езаш – Оха ло цунна цунах‚ милла велахь а эхартан ял езаш – Оха ло цунна цунах. ТIаккха миэл лур бу Оха баркалле болчарна.
 Маса пайхамаро тIом бина (Делан новкъахь), мел дукха тIемаш бина цаьрца (пайхамаршца) цхьана (Iелам наха а, дика Iамалш йинчара а). Халчу ца даьккхира цара шайна Делан новкъахь хилла долу цатам берг‚ ледара ца бевлира уьш‚ мукIар ца хилира /мостагIчунна/. Цу Далла беза собаре берш.
 Церан олуш дош хилла деккъа: "Тхан Кхиош-кхобург‚ гечделахь тхуна тхан къинош‚ тхан гIуллакхехь /тхоьгара яьлла/ тхан тIаламазалла а, чIагIбелахь тхан когаш‚ гIо делахь тхуна цатешаш долчу къомана тIехь".
 Дала елла царна дуьненан ял‚ ткъа ма хаза ю эхартан ял. Цу Далла беза диканиг деш берш.
 ХIай иман диллинарш! Цатешачарна шу муьтIахь хилахь‚ цара шу духадерзор ду /шайн дине/ – тIаккха шу дIадоьрзур ду /иманах/ эшна.
ХIаъ! Дела ву шун гIо лоцург‚ И уггар дикачех гIоьнча ма ву.
 Оха кхуссур ма бу цатешачеран дегнашка кхерам‚ цара шайга йоссийна (цхьа а) бакъо йоцуш Делаца накъост лацарна. Церан хIусам – /жоьжахатин/ цIе ма ю. Ма вон ю-кх зуламхойн чугIойла!
 Дала бакъйина шуна Шен ваIда‚ аша и /цатешарш/ бойуш Цуьнан пурбанца‚ шу ледара довллалц‚ гIуллакхехь вовшашца къийссалц‚ шу Iеса хиллалц‚ шуна дезаш хилларг (толам) Цо шуьга гайтинчул тIаьхьа. Шух дуьне дезаш верг а ву‚ шух эхарт дезаш верг а ву. ТIаккха шу дIатеттира цо царех‚ шу зерхьама. Шуна къинтIера велира Иза. И Дела Шен комаьршалла йолуш ма ву тешаш болчарна.
 Шу дIадевдира ирх цхьаьнгга а духа ца хьоьжуш‚ кхечарна юккъехь элча шуьга кхойкхуш лаьтташ. ГIайгIанца а гIайгIа кхоьссира Цо шуна‚ шу сингаттаме ца хилийтархьама шун ца хиллачунна /хIонсана/ а, шуна /нах байарца а, эшарца а/ хиллачу бохамна а. И Дела дика хууш ву аша дийриг.
 ТIаккха Цо йоссийра шуна гIайгIанал тIаьхьа паргIато – наб озор. Шух цхьа тоба хьулйира Цо. Вукху тобанан синтем байира шайн синоша: цара ойла йора Делах бакъдоцург‚ жехIал заманан ойла /йора цара/. Цара олура: "ГIуллакхах хIумма а дуй вайна?" Ахьа ала: "ГIуллакх дерриг Далла ду". Хьулдеш бу уьш шайгахь‚ хьуна шаьш гучу ца доккхуриг. Олуш: "Тхуна хиллехь гIуллакхах /цхьа/ хIума‚ кхузахь дойур дацара тхо". Ахьа ала: "Шу лаьттина хиллехьара шайн цIенош чохь‚ шу дийшина Iохккучу шуна тIебогIур бара шайна тIом бар яздина берш, Дала зерхьама шун кийрахь дерг‚ /къинойх/ цIандархьама шун дегнашкахь дерг. И Дела хууш ма ву кийрахь дерг.
 Баккъалла а, шух /тIемах/ бухабевлларш ши тоба вовшех кхеттачу дийнахь‚ – шайтIано тилийна уьш, цхьадолчу цара динчу /вон/ хIуманца. Дела къинтIера велира царна. Дела ша гечдеш а‚ дог кIеда а ву.
 ХIай иман диллинарш! Шу ма хила цатешачаьрга тера шаьш олуш хилла болу шайн вежаршка уьш йохк-эцарна я гIазотана арабевлча: "Тхуна гергахь лаьттинехь лийрбацара а‚ бойур а бацара уьш". Цунах Дала церан дегнашкахь боккха балам бийр бу. И Дела денбеш а ву‚ болуьйтуш а ву. И Дела аша деш дерг гуш а ву.
 Шу дайахь Делан новкъахь я лахь – Делера гечдар а ду‚ къинхетам а бу – и аша гулдеш долчул дика ду.
 Шу лахь а‚ я дайахь а – Далла тIе гулдийр долуш ду шу.
 Делера къинхетамца хьийзира хьо царна тIе кIеда. Хьо кIоршаме‚ дог дера хиллехьара‚ хьуна гонахьара дIасабаьржар бара уьш. КъинтIера вала царна‚ гечдар а деха царна. дагавала царца гIуллакхехь. Ахьа айхьа сацам бича – Далла тIетовжа. Далла беза /Шена/ тIетевжарш.
Дала шуна гIо дахь – шуна тIехь толамхо вац. Цо шу гIо ца деш дитахь – мила ву Цул тIаьхьа шуна гIо дийр дерг? Далла тIетевжийла муъма нах!
 Там бац пайхамарна хIонс лачкъо. Лачкъийинарг ша лачкъийначуьнца вогIур ву къематдийнахь. ТIаккха хIора синна ша гулдинчуьнца бекхам бийр бу – царна зулам дийр дац.
 Делан реза хиларна тIаьхьахIоьттинарг тера вуй Делера оьгIазаллина тIевирзинчух? Цуьнан чугIойла – жоьжахати ю. Ма вон ю и дIавоьрзу меттиг!
 Уьш тайп-тайпана бу Далла гергахь /ялсамане гIур берш а, жоьжахате гIур берш а/. И Дела гуш ву цара деш дерг.
 Доккха дика дина Дала муъма нахана-царалахь элча вахийтина шайн юккъера‚ Цуьнан аяташ царна доьшуш‚ уьш цIанбеш‚ жайна а‚ хьекъал а царна Iамадеш – хьалха уьш билгалла тиларчохь хиллехь.
 Я шуна эшам хилча – аша бира эшам (хIалха мостагIчунна) шозза алссам. Аша элира: "ХIара мичара ду?" Ахьа ала: "Иза шуьгара шайгара ду". Баккъалла а‚ Дела массо хIуманна тIехь ницкъ кхочуш ву.
 Ши тоба цхьаьнакхеттачу дийнахь шуна хилла болу эшам Делан лаамца бу‚ цу Далла /Шех/ тешна хилларш бовзархьама.
 Цунна бовзархьама шалхолелораш а‚ шайга аьлла долуш: "Схьадуьйла‚ тIом бе Делан новкъахь‚ я дIалелхабе /мостагIий/‚ аьлларш: "Тхуна тIом бан хууш хиллехьара‚ тхо шуна тIаьхьа хIуьттур дара". Уьш цатешарна герга бара оцу дийнахь иманна /герга/ хиллачул‚ меттанашца дуьйцуш шайн дегнашкахь доцург. И Дела дика хууш ву цара хьулдеш дерг.
 Шайн вежаршка аьлла хилларш – шаьш чохь севцна хилла болу: "Оха бохург динехьара‚ бойур бацара уьш". Ахьа ала: "Духатоха шайх кхалхар‚ шу бакълуьйш делахь".
 Ахьа ларране ма ларалахь Делан новкъахь белларш белла. Дийна бу уьш – шайн Кхиош-кхобучун гергахь рицкъа долуш.
Дала Шен комаьршаллах шайна деллачуьнца баккхийбеш бу уьш‚ царех ца кхуьуш тIаьхьа бисинчарна кхаъ боьхуш бу уьш кхерам ца хилийтаран а‚ уьш сингаттаме ца хилийтаран а.
 Кхаъ боьхуш бу уьш Делера ниIматца а‚ комаьршаллица а‚ Дала ца эшоре муъма нехан ял /дог дохуш бу уьш/.
 Уьш бу Далла а‚ элчанна а жоп делларш‚ шайна чов хиллачул тIаьхьа. Царех диканиг диначарна а, /Делах/ кхийринчарна а сийлахь-йоккха ял ю.
 Ишттанаш бу уьш шайга наха аьлла: "Нах бу шуна гуо биллина‚ царех кхера". Цо уьш алсамбехира иманца‚ цара элира: "Тхан кхачо ю – Дела‚ дика векал а ву И".
 Делера ниIматца а‚ дозаллица а бухабирзира уьш‚ зено ца лецира уьш‚ Делан резаллина тIаьхьахIиттира уьш. И Дела Шегахь сийлахь-доккха дозалла долуш ву.
 И шайтIа дара шен доттагIашца /шу/ кхеро гIерташ‚ ма кхера царех‚ Сох кхера‚ шаьш тешаш делахь.
 Хьо сингаттаме ма войла цатешарехь сихбеллачара. Цара данне а цхьана а хIуманца зен дийр дац Далла. Дела лууш ву царна дакъа ца дан эхартахь‚ царна доккха Iазап ду.
 Иман доьхкина, цатешар эцначара данне а Далла /цхьана а/ хIуманца зен ца до. Царна лазош долу Iазап ду.
 Цатешачарна ма моьттийла Оха шаьш латтор шайна диканна ду, оха уьш латтош бу къиношца алсамбовлийтархьама. Царна сийсаза долу Iазап ду.
 Ца хилира и Дела муъма нах буьтуш шу долчу хьолехь‚ боьханиг цIеначух къаста ца веш. Ца хиллера и Дела шу кхиадеш къайленна тIе‚ мухха делахь а, Дала хоржу элчанех Шена луург. Тешалаш Делах а‚ Цуьнан элчанех а, шу тешахь‚ шу /Делах/ кхерахь а, – шуна сийлахь-йоккха ял ю.
Дала Шен комаьршаллах /шайна/ даийтинчунна тIехь писалла лелочарна ма моьттийла и шайна дика ду. И царна вон ду, къематдийнахь и цара кхоийнарг церан логах хьарчор ду. Делан ду стигланийн а‚ лаьттан а ирс. И Дела аша дийриг дика хууш ву.
 Далла хезира аьлла долу дош: "Дела пекъар ву‚ тхо хьоле ду". Оха дIаяздийр ду цара аьлларг а‚ цара хьакъ доцуш пайхамарш байар а. Оха эр ду: "Iовша жоьжахатин Iазап".
 Шун куьйгаша хьалхадаьккхинарг бахьанехь ду иза /Iазап/. И Дела зулам деш ма вац лешна.
 Ишттанаш а бу уьш шаьш аьлла: "Дала барт бина тхоьца‚ тхо тешар дац элчанах, цо даийтталц сагIа ша дууш цIаро". Ахьа ала: "Шуьга баьхкира сол хьалха билгалонашца элчанаш‚ аша аьлла долчуьнца а – уьш хIунда байира аша‚ шу бакълуьйш делахь?"
 Хьо цара харцвича‚ хьоьл хьалха а элчанаш харцбина. Билгалонашца баьхкина бара уьш: Забурца а‚ нуьре долчу жайнаца а.
 Массо сино Iовшур ду далар. Шуна лур ю ял къематдийнахь. Жоьжахатина гена ваьккхинарг а‚ ялсамане вахийтинарг а – и ву толам баьккхинарг. Дуьненан дахар ма дац Iехаваран хIума бен.
 Шу данне зуьйр ма ду шун дохнаца‚ шун синошца‚ шуна хаззане а хезар ма ду шул хьалха жайна даийтинчаьргара а‚ мушрикунашкара халахетарш‚ аша собар дахь‚ шу /Делах/ кхерахь – баккъалла а, и ду-кх чIогIачу гIуллакхех.
 Дала барт бира жайна деллачаьрца: аша билгалдоккхур ду нахана‚ аша хьулдийр дац и аьлла. И дIатесира цара шайна тIехьа‚ цунах кIеззиг мах ийцира цара‚ ма вон хIума ю-кх цара оьцург!
 Хьуна ма мотталахь и шайна /Дала/ деллачуьнца баккхийбуьйш берш‚ шаьш дина доцучуьнца наха шаьш хесто лууш берш‚ хьуна ма мотталахь уьш Iазапана кIелхьарабевр бу‚ царна лазош долу Iазап ду.
 Делан ду стигланийн а‚ лаьттан а долалла‚ и Дела массо хIуманна ницкъ кхочуш ву.
Баккъалла а, стигланаш а‚ латта а кхолларехь‚ буьйса-де хийцадаларехь билгалонаш ма ю хьекъал долчарна.
 Ишттанаш бу уьш шаьш Дела хьехавеш дIахIиттина а‚ охьхевшина а‚ шайн агIошна тIехь а‚ ойла еш бу уьш стигланаш а‚ латта а кхолларан: "Тхан Кхиош-кхобург‚ Ахьа кхоьллина ма дац хIара эрна‚ Хьо хаставо оха‚ ларделахь тхо цIеран /жоьжахатин/ Iазапах.
 Тхан Кхиош-кхобург‚ баккъалла а, Ахьа цIерга воьллинарг, Ахьа сийсазвинарг ву-кх иза‚ зулам диначарна ма бац гIоьнчий.
 Тхан Кхиош-кхобург‚ тхуна хезира кхайкхам имане кхойкхуш: иман дилла шайн Кхиош-кхобучунна, бохуш‚ тIаккха Оха иман диллира. Тхан Кхиош-кхобург‚ Ахьа гечделахь тхуна тхан къинош‚ цIанделахь тхо тхан вочу Iамалех‚ тхо далийталахь дикачаьрца.
 Тхан Кхиош-кхобург‚ Ахьа тхуна даийталахь Айхьа хьайн элчанашка доуьйтур ду аьлларг‚ сийсаза ма делахь тхо къематдийнахь‚ баккъалла а, Ахьа хилпало ма яц ваIданна".
 Жоп делира царна шаьш Кхиош-кхобучо: "Аса эшор ма яц йинчун Iамал‚ и стаг велахь а я зуда елахь а‚ – шу вовшех ду. ДIакхелхинарш‚ шайн цIеношкара арабаьхнарш‚ Сан новкъахь шайна халонаш хилларш‚ шаьш тIом бинарш‚ шаьш тIам тIехь белларш – цIанбийр бу Аса уьш шайн вочу Iамалех‚ бухахула хин татолаш лелаш долчу бошмашка бохуьйтур бу Аса уьш, – миэл бу и Далла гергара. И Дела шегахь хаза миэл болуш ву".
 Хьо Iеха ма войла и цатеша нах махкахь дIа-схьа хьедаро.
 КIеззиг хIума ду иза. ТIаккха церан чугIойла жоьжахати ю. Ма вон товжийла ю иза.
 Мухха делахь а‚ шайн Кхиош-кхобучух кхоьруш болчарна бошмаш ю‚ шайн бухахула хин татолаш лелаш‚ гуттар а лаьттар бу уьш цу чохь, – Далла гергара хьешашна кечдар ду иза. Далла гергахь дерг дика ду, дика Iамал йиначарна.
 Баккъалла а, жайнан охIлех ву Делах тешаш верг‚ шуьга доссийначух‚ шайга доссийначух тешаш верг‚ Далла муьтIахь а волуш. Делан аяташ ца духку цара кIеззигчу мехах. Царна шайн ял ма ю шайн Кхиош-кхобучун гергахь. И Дела сиха ма ву хьесап дарехь.
ХIай иман диллинарш! Аша чидам белаш‚ шу собаре хилалаш‚ чIагIлолаш вовшашца‚ Делах кхералаш даккхийдуьйр ду шу.
 ХIай нах! Шу кхера шайн Кхиош-кхобучух‚ шу кхоьллина волу цхьана синах (Адамах)‚ Цо кхоьллина цунах цуьнан зуда (Хьава)‚ царех шиннех а Цо баржира дуккха божарий а‚ зударий а. Шу кхера Делах‚ аша Шеца вовшашка дехарш деш волчу‚ гергарлонаш тIехь. Баккъалла а, и Дела хилла шуна тIехь тергамхо.
 ДIало буоберашна церан даьхний. Ма хийцаде боьханиг цIеначуьнца, ма даа церан даьхний‚ шайнчух тохий. И хилла доккха къа.
 Шу кхоьруш делахь буоберашкахь нийсо ца ярна‚ аша балабе шайна дика хетта болу зударий шишша, кхокхха‚ йиъ-йиъ‚ шаьш нийсо ца ярна кхерахь – цхьаъ‚ я шайн дуйша дола динарг (ялае). И герга ду шу тIех ца довларна.
 ДIало зударшна (шаьш балош болчу) церан там совгIатана. Цара шуна цунах хIума юхалахь дог цIена‚ гIоза доийла и аша.
 ДIамало тIалам бан ца хуучаьрга шайн даьхний‚ Дала шун дахаран бух бина долу. Цунах даа а‚ духа а ло царна (буоберашна)‚ цаьрга ала хаза дош.
 ТIалам бе буоберийн зуда ялориг хиллалц. Уьш кхиина буйла шайна хаа делча‚ дIало цаьрга церан даьхний. Аша ма даа и кхоам ца барца а‚ тIалам ца барца а уьш баккхий хилале‚ – хьал долуш верг озалойла (оцу буоберийн даьхний даарх)‚ мисканиг – цо жимма дуийла. Шаьш цаьрга церан даьхний дIалуш‚ цу тIехь тоьшалла хIоттаде. Кхочушхилла хьесап деш верг Дела хилар.
 Божаршна дакъа ду дас-нанас‚ гергарчара а бухадитинчух (уьш дIакхелхина)‚ зударшна а ду дакъа ден-ненан а‚ гергарчеран а бухадисинчух‚ кIеззиг делахь а и‚ дуккха делахь а – дакъа ду перз хилла.
 Ирс доькъучохь хилахь пекъар болу гергарнаш (шайн цунах ирс ца кхочу) а‚ буобераш а‚ мисканаш а – рицкъа ло царна цунах‚ хаза дош ала цаьрга.
 Кхоьрийла уьш шайл тIаьхьа шайн доьзал гIиттонехь битарна кхоьруш берш. Уьш кхоьрийла Делах а‚ цара олийла нийса дош.
Баккъалла а, зуламца буоберийн даьхний дууш берш – уьш ма бу шайн гай чохь цIе юуш‚ уьш гIур ма бу жоьжахата.
Дала весет до шуьга шун доьзалшкахь (царна ирс декъарехь): божаберана ло шина зудаберана кхочу дакъа. Нагахь санна зударий белахь /шиъа а/ шиннел сов а, царна бухадитина долчух кхо дакъа дича, ши дакъа ду. Нагахь санна цхьаъ елахь – цунна (бухадисинчух) ах ду. Дена-нанна – хIоранна царех – ялхалгIа дакъа ду бухадитинчух‚ нагахь санна цуьнан доьзалхо велахь. Цуьнан доьзалхо вацахь – цуьнан ирс кхочу цуьнан дена-нанна‚ нанна – кхо дакъа дича, цхьа дакъа (дисинарг дас схьаоьцу). Нагахь санна цуьнан вежарий белахь‚ нанна ялх дакъа дича, цхьа дакъа ду‚ (хьакъболчарна ирс доькъур ду) цо дина весет кхочуш динчул тIаьхьа‚ декхарал тIаьхьа. Шун дай‚ шун кIентий – шуна ца хаьа царех мила ву шуна герга пайдехь. Делера перз ду иза. Баккъалла а, и Дела хилла ша хууш а‚ хьукма (нийса) деш а.
Шуна а кхочу ах дерг шун зударша бухадитинчух‚ нагахь санна церан доьзалхо вацахь (кхечунна вина‚ я шуна вина). Церан доьзалхо (кхечунна вина волу‚ я шуна вина волу) велахь – шуна цара бухадитинчух, диъ дакъа а дина, цхьа дакъа ду церан весет кхочуш динчул тIаьхьа‚ декхарел тIаьхьа. Царна (шу делла бухабисина болу шун зударшна) – аша бухадитинчух, диъ дакъа а дина, цхьа дакъа ду‚ нагахь санна шун доьзалхо (кхечу зудчо вина‚ я цо вина) вацахь. Шун доьзалхо велахь – царна аша бухадитинчух, бархI дакъа а дина, цхьа дакъа ду шун весет кхочуш динчул тIаьхьа‚ декхарел тIаьхьа. Нагахь санна шегара ирс кхочуш волу стаг‚ я зуда шен да я доьзалхо воцуш велахь – церан ваша‚ я йиша елахь – цу шиннех хIоранна а, ялх дакъа а дина, цхьа дакъа лур ду. Нагахь уьш церал алсам белахь – уьш декъахой хир бу, кхо дакъа а дина, цхьана декъехь‚ цуьнан весет кхочуш динчул тIаьхьа‚ декхарел тIаьхьа‚ ша зен (цхьанна сов доккхуш‚ вукхунна эшош) ца деш. Делера весет ду иза. И Дела ма ву хууш а‚ дог кIеда а (дуьненахь сиха таIзар ца деш къинош динчарна).
Уьш ду Делан дозанаш. Далла а‚ Цуьнан элчанна а муьтIахь верг – и вуьллур ву Цо ялсамани чу‚ шена бухахула хин татолаш лелаш долчу‚ цу чохь уьш гуттар лаьттар бу. И сийлахь-боккха толам бу.
Далла а, цуьнан элчанна а Iеса верг а‚ Цуьнан дозанех ваьлларг а – и вуьллур ву Цо цIерга‚ гуттаренна цу чохь лаьтташ‚ цунна – сийсазе долу Iазап ду.
Шун зударех боьханиг деанарг – шух веаммо тоьшалла дойла цунна тIехь. Цара тоьшалла дахь – цIахь дIалаца уьш баллалц‚ я Дала цхьа некъ хIоттолц.
Шух шимма дахьахь и (боьханиг – зина) – лазабе уьш. Цара шиммо а тоба дахь, дика Iамал яхь‚ юьстахдовла царех. Баккъалла а, Дела ма хилла ша тоба къобалдеш верг а‚ къинхетаме верг а.
Тоба къобалдар ду Далла – ишттачарна‚ шаьш вон деш хиллачарна ца хаарца‚ тIаккха тоба деш болу сихонца. Баккъалла а, церан тоба къобалдийр ду Дала. И Дела хилла хууш верг а‚ хьикмате верг а.
Тоба къобалдийр дац шаьш вониг диначарна, шайх цхьаъ валлалц‚ олуш: "ХIинца аса тоба дина"‚ шаьш цатешаш а болуш беллачарна а‚ царна Оха кечдина лазош долу Iазап.
ХIай иман диллинарш! Хьанал дац шуна аша зударий ницкъаца ирсе битар‚ хало ма е царна шаьш царна деллачух цхьадерг духаэцархьама‚ нагахь санна билггала боьханиг цара тIедаийтина дацахь. Хаза даха цаьрца‚ шуна уьш безаш ца хилахь а. Шуна цхьа хIума ца еза тарло‚ Дала цу чохь дуккха диканаш дан тарло.
Шу лууш делахь зудчун метта зуда хийца‚ аша царех цхьаннена дуккха даьхний делла делахь‚ цунах хIумма а духа ма эцалаш. – Аша схьаоьцу и ткъа доккха зулам а‚ билгала къа а деш?
Аша и схьа муха оьцу‚ шу вовшашна юкъадахана (майрий а‚ зуда а хилла) ма хиллий? Шуьгара чIогIа ваIда эцна ма ярий цара?
Аша ма балабе шун дайша балийна хилла болу зударий‚ хьалха дIадаханарг доцург. И хилла боьханиг‚ чIогIа ирчаниг‚ вуно боьха Iадат а.
Шуна (бало) хьарам бу шун наной а‚ шун мехкарий а‚ шун йижарий а‚ шун ден йижарий а‚ шун ненан йижарий а‚ шун вешин мехкарий а‚ шун йишин мехкарий а‚ шу дакхийна хилла болу шун наной а‚ шун шурин йижарий а‚ шун зударийн наной а‚ шун цIеношкахь Iеш болу шун цаьрца гергара юкъаметтиг а хилла болчу зударийн кхечарна бина болу мехкарий а. Шун цаьрца гергара юкъаметтиг ца хиллехь – къа дац шуна (церан мехкарий бало). Шун чIурах схьабевлла болу шун кIентийн зударий а‚ ши йиша вовшахтоха а /хьарам ду шуна/‚ хьалха дахна хилларг доцург. Баккъалла а, и Дела хилла гечдеш а‚ къинхетаме а.
Зударех марехь берш (хьарам бу шуна)‚ шун аьтту куьйгаша дола дина боцурш‚ и тIе диллина Дала шуна. Хьанал бу цул дехьахь берш‚ шайн бахамца аша лехча‚ шайн догIу урду дIалуш‚ шарIаца балош долуш‚ зина лелорца доцуш. Шаьш цаьргара марзо ийцича – царна богIу мах дIало перз хилла. Перз кхочуш дина (цаьрна догIу урду дIаделла)‚ шу вовшашца реза долуш динчунна тIехь (цара шуна цхьадолу урду юхалуш) къа дац шуна. Баккъалла а, и Дела ма хилла хууш а‚ хьикмате а.
Шух муьлхачунна ца магахь шен таронца цIена болу муъма зударий бало – шайн аьтту куьйгаша дола дийначех шайн муъма мехкарех балабе. Далла дика хаьа шун иман‚ шу вовшех ду. Балабе уьш церан охIлан пурбанца‚ дIало церан мах диканца‚ цIена хилла болу‚ лелар боьха доцуш болу‚ доттагIа лаьцна боцуш болу – (зударий). ТIаккха марехь болуш цара боьханиг далийтахь‚ царна оьздачу зударшна догIучух ах Iазап ду. И дерриге ду шух къинах (зинах) кхоьруш волчунна. Аша собар дахь (и зуда ца ялош) – и шуна дика ду. И Дела гечдеш а ву‚ къинхетаме а ву.
Далла лаьа шуна билгалдаккха‚ шул хьалха хиллачийн новкъа шу нийсдан‚ шун тоба къобалдан. И Дела хууш а ву‚ хьукам нийса деш а ву.
Цу Далла лаьа шун тоба къабалдан. (Шайн) дезаршна тIехьахIуьттуш болчарна лаьа шу (цIеначух) дуккха гена довла.
Шуна тIера (халонаш) яйъян лаьа Далла. Адам кхоьллина заьIап.
ХIай иман диллинарш! Вовшийн даьхний ма даа харцонца‚ шун вовшийн резаллица йохка-эцар яцахь. Шаьш ма дайа. Баккъалла а, и Дела хилла шуьца къинхетаме.
МостагIаллица‚ зуламца и динарг‚ тIаккха Оха чуверзор ву цIерга. И хилла Далла атта.
Шайна нехIа дина долу даккхий къинош аша юьстахтаттахь‚ кегийчарна (кегийчу къиношна) Оха гечдийр ду шуна‚ чудухкур ду шу сийлахьчу чугIойлина (ялсамане).
Шуна ма деза Дала шух цхьаболчарна вукхарел базбина делларг. Божаршна дакъа ду шаьш карийначух‚ зударшна а дакъа ду цара шаьш карийначух. Аша Деле деха Цуьнан комаьршаллех. И Дела хилла массо хIума Ша хууш.
ХIоранна Оха хилийтина вали дас-нанас а‚ гергарчара а бухадитинчунна. Шун дуйша чIагIбиначарна (хьалха аша шайна ирс лур ду, аьлла, ваIда йина хилла болу доттагIий), – дIало царна церан дакъа. Баккъалла а, и Дела хилла массо хIуманна теш.
Божарий тIехIиттина бу зударшна, Дала цхьаберш вукхарел базбарца а‚ цара шайн бахамах харж ярца а. Дика зударий бу – шайн марошна муьтIахь берш‚ шаьш ларош берш ца гучохь Дала ларде аьлларг (церан марошка уьш весет бина). Шу – церан Iесаллех кхоьруш дерш – хьехамбе царна‚ /цуьнах пайда ца хилахь/ бита уьш меттахь‚ /цуьнах а пайда ца хилахь/ тоха царна (хьехам хилийтарна‚ лазорна доцуш). ТIаккха уьш шуна муьтIахь хилахь – некъ ма бохабе царна. Баккъалла а, и Дела хилла лекха а‚ воккха а
Шу кхерахь (майрачун а‚ зудчун а) юккъехь барт бохарх‚ кхайкха хьекъале берш цуьнан (майрачун) нехан юккъера а‚ зудчун нехан юккъера а. МаслаIат лууш и шиъ делахь‚ Дала аьтто бийр бу церан юккъехь. Баккъалла а, и Дела хилла (массо хIума) хууш верг а‚ (къайлах дерг) дика хууш верг а.
Далла Iибадат де‚ накъост ма лаца Цунна цхьана а хIуманца‚ дена-нанна а дика хила‚ гергарчарна а‚ буоберашна а‚ мискачарна а‚ лулахь Iаш гергарчарна а‚ генарчу лулахочунна а‚ генарчу накъостана а‚ новкъа накъостана а‚ шайн аьтту куьйгаша доладиначарна а (дика хила). Баккъалла а, Далла ца веза беккъа шеца тамаш беш верг а‚ кура верг а.
Пис берш а, нахана пис хила, аьлла, омра деш берш а‚ Дала шайга даийтина долчу комаьршаллах хьулдеш берш а (ца беза Далла) – Оха кечдина цатешачарна сийсазе долу Iазап.
Шайн даьхний нахана гайтархьама сагIина доккхуш берш а, шаьш Делах а‚ ТIаьххьара дийнах а тешаш боцуш а‚ шена шайтIа доттагIа берш а – вон доттагIа хилла цунах (уьш а ца беза Далла).
ХIун дара царна Делах а‚ ТIаьххьара дийнах а тешча‚ Дала шайна деллачу рицкъах сагIа делча? И Дела уьш бевзаш ма хилла.
Баккъалла а, и Дела мискъала зарратал зулам деш ма вац. И (мискъала заррат) дика хилахь – и шозза алсамдоккху Цо‚ Шегара йоккха ял ло.
Муха хир ду Оха массо умматах теш валийна‚ хьо хIокхарна тIехь теш валийча?
Цу дийнахь цатешачарна а‚ элчанна Iесалла йиначарна а луур ду Оха шаьш лаьттаца нисдар. Хьулдийр дац цара Делах (цхьажимма а дуьненахь шаьшца) хилларг.
ХIай иман диллинарш! Шу ламазна герга ма гIолаш‚ шу дехна а долуш‚ шаьш дуьйцург шайна ца хаахь; шайца боьха хи делахь а – ца луьйчуш, шаьш новкъахула (хи доцучухула) лелаш дацахь, я (маьждига чохь ца совцуш) чекхдолуш дацахь. Шу хиллехь цомгуш‚ я новкъахь‚ я шух цхьаъ хинарара веъна велахь‚ я шу зударех хьакхаделла делахь – тIаккха шуна хи ца карадахь – тайм де цIенчу лаьттаца (я гIумарца). Шайн яххьийх а‚ куьйгех хьакха и. Баккъалла а, и Дела хилла къинхетаме а‚ гечдеш а.
Хьуна ца го и шайна жайнах дакъа делларш – шаьш тиладалар оьцуш‚ шу а некъах тиладала лууш бу?
Далла дика бевза шун мостагIий. Вали кхачо хилла Делаца‚ гIоьнча кхачо хилла Делаца.
Жуьгтех бу шаьш дош шен меттигера дIадоккхуш берш. Цара олу: "Хезна тхуна‚ Iеса хилла тхо". "ЛадогIа ахьа – хозуьйтур дац хьуна (вониг)", "РаIина"‚ вочунна тIеуьдуш берш шайн маттаца (олуш дашца) динна дуьхьала хиларца. Цара аьллехьара: "Хезна тхуна‚ муьтIахь хилла тхо‚ ладогIа‚ тхоьга хьажа (тхан гIайгIа бе)"‚ царна дика хир дара‚ чIогIа а (хир дара)‚ мухха делахь а, Дала неIалт аьлла царна уьш цатешарна. Ма тешаш бац уьш цхьа кIеззиг берш бен.
ХIай шайга жайна делларш! Шу теша Оха доссийначух (КъурIанх)‚ ша бакъдеш долу шуьца дерг (Товрат а‚ Инжил а) Оха яххьаш нийса йина тIехьа ерзаяле‚ я неIалт алале‚ шоьтан дийнан дайшна ма-аллара. Делан гIуллакх кхочушхилла.
Баккъалла а, Дала ца гечдо Шеца накъост лацар‚ Цо геч ма до и доцург Шена луучунна. Милла а велахь а, Делаца накъост лоцуш – доккха къа кхоьллина цо.
Хьуна ца го и шаьш цIанбеш берш? Дала цIанвийр ма ву Шена луург. Цуьрриг а зулам дийр ма дац царна.
Хьажал хьо‚ муха кхуллу цара Далла тIехь харцдерг! Кхачо хили цунах билггала къа хиларца.
Хьуна ца го шайна жайнах дакъа делларш – уьш тешаш бу джибтех а‚ тIагIутах а‚ цара олу цатешачаьрга: "Шу ду нийсачу новкъахь (Мухьаммадан Деле) иман диллинчарел"
Уьш ма бу Дала шайна неIалт аьлларш. Дала неIалт аьллачунна хьуна карор ма вац гIоьнча.
Я шайна мулках дакъа долуш бу уьш? Цара лур ма дац нахана тумхалг а.
Я нахана хьагI йо-те цара, Дала царна Шен комаьршаллех деллачунна тIехь. Оха делира ИбрахIиман доьзална жайна а‚ хьукмалла а. Доккха мулк (даьхний) деллера Оха царна.
Царех (жуьгтех) цунах (цу Дала доссийначу жайнах – КъурIанх) тешнарг а ву. Царех цуьнан дуьхьалваьлларг а ву. Кхачо хилла жоьжахатица (уьш баго) цIе хилар.
Баккъалла а, и Тхан аятех цатешарш – тIаккха бохуьйтур бу Оха уьш цIерга. Церан чIкъоьрнаш даьгна мел дели‚ Оха уьш хийцор ду кхечу чIкъоьрнашца цаьрга Iазап Iовшийтархьама. Баккъалла а, и Дела хилла нуьцкъала а‚ хьекъале а.
Иман диллинарш а‚ дика Iамал йинарш а – тIаккха уьш чубохуьйтур бу Оха бошмашка (ялсамане)‚ шайн бухахула хин татолаш лелаш йолчу. Уьш цу чохь гуттар лаьттар бу. Цу чохь царна цIена зударий хир бу. Оха чубохуьйтур бу уьш луьстачу IиндагIе.
Дала омра до шуьга‚ шайга тешаме елла хIуманаш дIаерзор шен дайшка‚ нехан юккъехь шаьш хьукма деш, и хьукма дар нийсонца. Баккъалла а, и Дела ниIмате ву шуьга, и хьехам беш волу. Баккъалла а, и Дела – ма хаза ду Цо шуьга шеца хьехам беш дерг! Баккъалла а, и Дела хилла хезаш а, гуш а.
ХIай иман диллинарш! Шу муьтIахь хилалаш Далла‚ шу муьтIахь хилалаш элчанна а‚ шайх гIуллакх карахь долчарна а. Цхьана хIуманна тIехь шу къийсам хилахь‚ аша и дерзаделаш Деле а‚ элчане а‚ шаьш Делах а‚ ТIаьхьарчу дийнах а тешаш делахь. И дика а ду‚ хазачу кепара дастар а ду.
Хьуна ца го и шаьш хьоьга доссийначух а‚ хьоьл хьалха доссийначух а тешаш бу моьттуш берш? Уьш лууш ма бу шайна юккъехь хьукма дойла тIагIута. Цаьрга омра ма дина цунах (тIагIутах) ма теша, аьлла. ШайтIа ма ду лууш уьш тило геннарчу тиларца.
Цаьрга аьлча: "ТIедуьйла Дала доссийначуьнга а‚ элчане а (дало‚ хьукам дойту вай КъурIане а‚ элчане а)"‚ хьуна ма го и мунепикъаш дIабоьрзуш хьо волчура (сихачу) берзарца.
Муха шайна тIе цхьа бала беъча‚ шайн куьйгаша кечбина хилла‚ уьш хьуна тIе баьхкира‚ шаьш Делаца дуйнаш бууш: "Тхо ма дацара лууш диканиг а‚ кхиам хилар а бен"‚ – олуш.
Уьш ма бу Далла шайн дегнашкахь дерг хууш берш. Юьстахвала хьо царна‚ хьехамбе царна‚ ала цаьрга дIакхочуш дош.
Цхьа а элча ца ваийтина Оха цунна (нах) муьтIахь хилархьама бен, Делан лаамца. Уьш хиллехьара шаьш шайна зулам дича хьуна тIе богIуш, Деле гечдар доьхуш‚ элчано а гечдар дехча, царна и Дела карор ма вара шайна гечдеш верг а‚ къинхетаме верг а.
Хьан Кхиош-кхобуш волчу (Деллара) ма бац уьш (Делах) тешаш шайна юкъа доьжначун тIера хьукма хьоьга дойтуш бацахь‚ тIаккха ахьа йинчу кхиэлана шайгахь хIумма новкъарло ца караеш‚ шаьш цунна муьтIахь хуьлуш бацахь.
Оха царна тIедиллина хиллехьара шаьш дайа‚ аьлла‚ я арадовла шайн цIеношкара‚ аьлла‚ царех кIеззиг болчара бен и дийр ма дацара. Шайна хьоьхуш дерг цара дахьара – и дика а‚ делилца чIогIа а ма дара.
ТIаккха Тхан гергара сийлахь-йоккха ял лур ма яра царна Оха.
Нийсачу новкъа бихкина хир ма бара Оха уьш.
Далла а‚ элчанна а муьтIахь берш – уьш хир бу Дала шайна ниIмат деллачаьрца цхьаьна: пайхамаршца‚ уггар бакълуьйчаьрца‚ гIазотехь дIакхелхинчаьрца. Ма хаза хили уьш шайн накъост хиларца!
И дозалла Делера ду‚ кхачо хилла Дела хууш верг хилар.
ХIай иман диллинарш! Ларлуш хилалаш‚ гIазотана арадовлалаш тобанашца а‚ я дерриге а.
Баккъалла а, шух ма бу шаьш (гIазотана) тIехьабуьсурш. Шуна цхьа бохам хилча олу цара: "Ма ниIмат делла суна Дала со царна юккъехь (гIазотехь) цахиларна" (хиллехьара со лазийна я велла хир вара).
Шуна Делера сий хилча‚ билггала олу цо‚ шуна а, шена а юккъехь безам боцуш санна: "Ма декъаза хили-кх со‚ цаьрца хила ца мегара со – боккха толам аса боккхур ма барий тIаккха".
Делан новкъахь тIом бойла шаьш эхартах гергара (дуьненан) дахар духкучара. Делан новкъахь тIом бина велларг а‚ я толам баьккхинарг а – тIаккха лур ю Оха цунна сийлахь-йоккха ял.
Аша хIунда ца бо Делан новкъахь тIом‚ божарех а‚ зударех а‚ берех а заьIап болчу нехан дуьхьа а‚ уьш ма буй олуш: "Тхан Кхиош-кхобург! Арадаха тхо хIоккху юьртара‚ шена чуьра нах зуламе болчу‚ хьан гергара верас (гIолоцург) ваийтахьа тхуна‚ хьан гергара гIоьнча ваийтахьа тхуна"
Иман диллинчара тIом бо Делан новкъахь‚ цатешачара тIом бо тIагIутан (шайтIанан) новкъахь. ШайтIанан верасаш хIаллакбе. Баккъалла а, и шайтIанан мекарло ледара ма хилла.
Хьуна ца го и шайга аьлларш: "Духадаха шайн куьйгаш (тIамах: тIом бар ма деха хIинца а – цуьнан хан тIе ца кхаьчна)‚ ламазана хIотта‚ закат ло"‚ шайна тIом бар тIедиллича‚ царех цхьа тоба кхийрира нахах‚ Делах кхерар санна‚ я кхин а чIогIа. Цара элира: "Тхан Кхиош-кхобург‚ хIунда тIедиллина Ахьа тхуна тIом бар. Цхьа гергара замане тIаьхьа таьттина хиллехьара Ахьа тхо". Ахьа ала: "Дуьненан хIума – кIеззиг хIума ю. Эхарт ю дика ша (Делах) кхоьручунна". Цхьа цуьрриг а зулам дийр ма дац шуна".
Шу миччахьа хилахь а, далар тIекхуьур ду шуна‚ чIогIа хIиттина бIаьвнашчохь шу хилча а. Шайга цхьа дика деъча, цара олу: "ХIара Делера ду"‚ нагахь санна шайга вониг деъча, цара олу: "ХIара хьоьгара ду". Ахьа ала: "Массо а ду Делера". ХIун ду-те цу къамана? – Кхета ца туьгу-кх иза хиллачух.
Хьуна тIедеъна долу диканиг – Делера ду хьуна (хIай адам)‚ хьуна тIедеъна долу вониг – хьоьгара ду хьуна. Оха ваийтина хьо /хIай Мухьаммад/ нахана тIе элча хилла. Кхачо хилла Делаца теш хилар.
Элчанна муьтIахь хилларг – Далла муьтIахь хилла‚ вухаваьлларг – хьо ца ваийтина Оха царна тIехь тергам латтош верг хилла.
Олу цара: "МуьтIахь хир ду". Хьо волчуьра дIайирзича, царех цхьана тобано буьйсанна леладо ахь ма де аьлларг. И Дела яздеш ма ву и цара буьйсанна лелош дерг. Бита уьш (дIакъаста царех)‚ Далла тIетовжа. Делаца кхачо хилла ша тIетевжаш волчунна.
КъурIанх ойла ца йо-те цара? Иза Дела воцучуьнгара хилча‚ цу чохь дуккха хилпалонаш карор ма ярий царна.
Кхерам ца хиларх а‚ я кхерамах цхьа гIуллакх шайга деъча а – и даржадо цара. Цара и дерзадахьара элчане а‚ шайна юккъера гIуллакх карахь долчаьрга а – тIаккха царех цуьнан буха тIекхуьучарна хуур дара (бакъдерг). Делан комаьршалла а‚ къинхетам а шайна ца хиллехь‚ цхьа кIеззиг берш боцурш шайтIанна тIехьахIуттур ма дара шу.
ТIом бе (я Мухьаммад)‚ Делан новкъахь. Ахьа жоп лур ду деккъа хьайна тIера. Муъма нехан дегнаш айде (тIамна)‚ Дала сацо тарло цатешачеран ницкъ. И Дела чIогIа ма ву ницкъаца а‚ и чIогIа ма ву бекхамца а.
Хазачу гIиллакхан агIо лаьцначунна – цунах дакъа ду‚ вочу гIиллакхан агIо лаьцначунна – цунах мохь хир бу. И Дела хилла массо хIуманна тIехь ницкъ болуш.
Шайга салам делча‚ цул хазачуьнца салам ло аша‚ я духадерзаде и. Баккъалла а, и Дела ма хилла массо хIуманна тергамбеш.
АллахI цIе йолу цхьа Дела ву – кхин дела вац И бен. Цо дерраш а гулдийр ду шу къематдийне‚ цу чохь шеко яц. Мила ву, ткъа, Делал хабар бакъдуьйцуш?
ХIунда хилла шу мунепикъашкахь ши тоба? Дала дIакхиссина уьш (керстаналлийна чу) шаьш динарг бахьанехь. Шу лууш ду нисван Дала тилийнарг? Дала тилийнарг – хьуна карор ма бац цуьнан некъ (и нисван).
Царна дийзира шу иманах духадовлар, шаьш духадовларах терра‚ тIаккха шу хир дара цхьанийса. Ма лаца царех доттагIий, уьш Делан новкъахь дIакхалххалц. Нагахь санна уьш дуьхьалбовлахь, схьалеца уьш‚ хIаллакбе уьш шайна карабаьхккинчохь. Царех доттагIа а‚ гIоьнча а ма лаца.
Шаьш шуна а‚ шайна юккъехь а барт болчу къомана тIебаьхкинарш боцурш; я шуна тIебаьхкинарш а шайн дагахь доцуш‚ шуьца я (шун дуьхьал долчу) къомаца тIом бар боцурш а. /Шуьца я шуна дуьхьал боцурш/. Далла лиъна хиллехьара‚ Цо шуна тIехIиттор бара уьш – цара шуьца тIом бийр бара. Уьш шух дIакъастахь – цара шуьца тIом бийр бац‚ шуьца машар бийр бу цара. Шуна ца бина Дала царна тIехь некъ (машар бе цаьрца).
Кхин цхьаберш карор бу шуна, шаьш лууш шуьца тешаме хила‚ шайн къомаца тешаме хила‚ шаьш питане ма-кхайккхина, цу чу бегаш. Уьш шух дIа ца къастахь‚ шуьца машар ца бахь‚ шайн куьйгаш шуна (тIекхийдочух) ца сацадахь, схьалеца уьш‚ хIаллакбе уьш шайна карабаьхккинчохь. Царна тIехь Оха шуна билггала некъ бина (цаьрца тIом бан мега шуна).
Муъма стага муъма стаг вен мегар дац, гIалатваьлла бен. Цхьаммо гIалатваьлла муъма стаг вехь – муъма лай паргIатвоккхур ву (йоккхур ю) цо‚ цуьнан охIланна сацаделла долу дият лур ду цо‚ цара, цунна гечдина, сагIина ца дитахь. Нагахь санна и (и ца хууш велларг) хиллехь шуьца мостагIалла долчу къомах‚ ша муъма волуш – муъма лай паргIатвоккхур ву (йоккхур ю). И хилахь шена а, шуна а юккъехь барт (машар) болчу къомах – сацаделла долу дият лур ду цуьнан охIланна‚ муъма лай паргIатвоккхур ву. И ца карадахь – тIеттIа шина баттахь марханш кхобур ду‚ Делера гечдар доьхуш. И Дела Ша хууш а‚ хьукма нийса деш а хилла.
Цхьаммо шена хаа а хууш муъма стаг вехь‚ цунна бекхам – жоьжахати ю‚ цу чохь и гуттар лаьттар волуш‚ Дела оьгIаз а вахана цунна‚ неIалт а аьлла‚ доккха Iазап кечдина цунна.
ХIай иман диллинарш! Шаьш Делан новкъахь арадевлла долуш‚ аша билгал – даккха‚ шайга салам деллачуьнга ма ала: "Хьо муъма вац"‚ дуьненан дахаран бахаме догдохуш – Далла гергахь дуккха хIонс ю. Иштта хилла шу хьалха – Дала шуна ниIмат делла. Аша билгалдаккха. Баккъалла а, и Дела хилла аша дийриг дика хууш.
Нислуш бац муъма нахах шаьш гIазотах цхьа а бахьана доцуш бухабисинарш а‚ шаьш шайн хьолаца а‚ шайн синошца а‚ Делан новкъахь гIазот динарш а. Шайн хьолаца а‚ шайн синошца а гIазот динарш даржаца базбина Дала бухабисинчарел. ХIоранна Дала ваIда йина хазаниг (ялсамане) яла. ГIазот динарш базбина Дала бухабисинчарел сийлахь – йоккхачу йолаца (боккха миэл баларца).
Шегарчу даржашца‚ гечдарца‚ къинхетамца (базбина Цо уьш). Дела хилла Ша гечдеш а‚ къинхетаме а.
Баккъалла а, шайна зуламаш дина маликаша дIаэцна болчаьрга эр ма ду: "Шу мичахь хиллера?" Цара эр ду: "Тхо хиллера лаьттахь (дуьненахь) долуш кхечара тхуна тIехь ницкъ беш". Эр ду: "Ткъа Делан латта шортта дацара шу цу чохь дIакхалха?" Уьш ма бу шайн чугIойла жоьжахати ерш. Ма вон хилла-кх /церан/ дIабоьрзу меттиг!
Божарех а‚ зударех а‚ берийх а шайна ницкъ хилла (дIабаха) таро ца хилийнарш а‚ (кIелхьара) бовла некъ ца карийнарш а боцурш (царна гечдан там бу Дала).
Царна бехк ца билла а‚ гечдан а тарло Дала. И Дела хилла къинхетаме а‚ гечдеш а.
Делан дуьхьа дIакхелхинчунна лаьттахь карор ма ю дуккха тIетевжийлаш а‚ шорто а. Делана а‚ элчанна а дуьхьал воьдуш шен цIера араваьлча, цунах валар кхиъча (и новкъахь велча) – цуьнан ял Далла тIейоьжна. И Дела гечдеш а‚ къинхетаме а хилла.
 Шу лаьттахула девлла лелаш, шуна къа дац аша ламаз доцца дича‚ нагахь шу кхоьруш делахь цатешачара шайна питана дарна (тIелатарна). И цатешарш хилла шуна билггала мостагIий.
 Хьо (пайхамар) царна юккъехь волуш‚ царна ламазна хьалха хIоьттича‚ царех цхьа тоба хьоьца хIуттийла, шайн герз схьаоьцийла. Уьш суждане бахча (церан рукIат чекхдаьлча), шуна тIиэхьа кхиберш хIуьттийла. ТIаккха цхьа ламаз дина доцу тоба йогIийла (хьуна тIихьахь ламаз дан). Цара ламаз дойла хьоьца ларлуш, герз а схьаоьцийла цара. Ца тешарш лууш бара шу шайн герзах а, хIуманех гIапал хуьлийла – тIаккха уьш шуна тIекхуьур бара цхьа гIулч. Шуна къа дац, нагахь санна шуна цатам белахь догIанца, я шу цомгуш делахь, аша шайн герз охьадилларх. Шу ларлуш хила. Баккъалла а, Дала кеч ма дина цатешачарна сийсаза долу Iазап.
 Шаьш ламаз кхочушдича, Дела хьахаве ирахь а, охьахиъна а‚ шайн агIошна тIетевжина а. Шаьш кхерамах хьалхадевлча, ламаз хIоттаде (кхоччуш). Баккъалла а, ламаз хилла муъма нахана хан тоьхна тIедиллина.
 Шу ледара ма халалаш шайн мостагIий болу нах (гIазот дан) лаха. Шуна лазош хиларх – царна лазош ма ду шуна лазош санна, шу-м Делера цхьана хIуманах догдохуш а ду, цара дог ца дохучунна. И Дела хилла Ша хууш а, хьикмате а.
 Баккъалла а, Оха доссийна хьоьга жайна бакъонца ахьа нахана юккъехь хьукма дархьама, Дала хьайна гайтинчуьнца. Хьо ма хилалахь тешнабехк бинчеран дуьхьа къуьйсуш.
 Деле гечдар деха. Баккъалла а, Дела хилла гечдеш а, къинхетаме а.
 Ахьа ма къийсалахь шаьш тешнабехк бинчеран дуьхьа. Баккъалла а, Далла ца веза къинош дарца тешнабехк бийриг.
 Уьш дIахьуллуш бу нахах, дIахьуллуш бац Делах, ткъа Иза уьш гуш ву, цара буьйсанна и реза воцу дешнаш дуьйцуш. Дела хилла цара диначунна гуо лоцуш.
 ХIай, шу ма ду церан дуьхьа дуьненан дахарехь къуьйсуш. Хьан къуьйсур ду Делаца, церан духьа къематдийнахь? Я мила хир ву царна тIехь векал?
Милла велахь а вониг деш, я шена зулам деш, тIаккха цо Деле гечдар дехча‚ цунна и Дела карор ма ву гечдеш а, къинхетаме а.
 Милла велахь а къа деш – и деш ду цо шена. Дела хилла хууш а‚ хьукаме а.
 Милла велахь а гIалат я къа деш, тIаккха и цунах цIена волчунна тIетоьттуш – и ма ву ирча харцдерг а‚ билггала къа а шена тIекхуллуш.
 Делан комаьршалла а‚ Цуьнан къинхетам а хьуна ца хиллехьара – царех цхьа тоба ма яра хьо тило лууш. Цара-м тилор бацара шаьш бен. Цхьа хIумма а цара зен дийр дац хьуна. Дала хьоьга доссийна жайна а, хьекъал а‚ Цо Iамийра хьуна хьо хууш ца хилларг. Йоккха хилла хьуна Делан комаьршалла.
 Пайда ма бац дукхахдолчу цара къайлах дечу къамелашкахь сагIа далар, оьзданиг, нехан юккъехь машар бар цара хьоьхуш дацахь. И деш верг милла а велахь а, Дела реза хиларе дог а дохуш – тIаккха Оха цунна лур ма ю йоккха ял.
 Милла велахь а элчанна дуьхьалваьлларг, шена нийса некъ билгалбаьллачул тIаьхьа, муъма боцу нехан некъана тIаьхьа хIоьттинарг – и вуьтур ву Оха ша хаьржинчу новкъахь, вохуьйтур ву жоьжахати чу. Вон хилла и тIевоьрзу меттиг!
 Баккъалла а, Дала гечдеш дац Шеца накъост лацар, гечдийр ду цул лахарниг Шена луучунна. Милла велахь а Делаца накъост лоцуш – тилавелла и генарчу тиларца.
 Иза витина, уьш кхойкхуш ма бу стечу хIуманашка, уьш кхойкхуш ма бу дуьхьалдаьллачу шайтIане.
 Дала неIалт аьлла цунна. Цо (иблисо Деле) аьллера: "Хьан лех цхьа билггала дакъа сайгахьа доккхур ду аса.
 Тилланне а тилор бу аса уьш, хазанне – хазбийр бу аса царна харц лаамаш, омра дийр ма ду аса царна – тоьдур ма ду цара бежнийн лергаш‚ омра дийр ма ду аса царна – хийцор ма ду цара Делан дин" (кхоллар). Дела а витина, и шайтIа шена доттагIа лаьцнарг – эшна и билггалчу эшарца.
ВаIда йо цо царна‚ харц лаамаш дага кхуьссу царна. ШайтIано царна ваIда ма яц, харцдерг бен.
 Уьш – церан чугIойла жоьжахати ю‚ карор дац царна цунах кIелхьара довлар.
 Ткъа иман диллинарш а‚ дика Iамалаш йинарш а – Оха чубохуьйтур бу уьш бошмашка (ялсамане)‚ шайн бухахула хин татолаш лелаш йолчу‚ царна чохь уьш гуттар лаьттар бу – Делан ваIда бакъ хиларца. Мила ву Делал бакъ дош аларца? (Хьенан дош ду Делан дашал бакъ?)
 Шун лаамашца а‚ жайнан охIланан лаамашца а дац иза (гIуллакх сацаделла). Милла велахь а вониг деш – цуьнца бекхам бийр бу цунна. Карор вац цунна Дела воцург верас а (дола дийриг‚ гIо лоцург)‚ гIоьнча а.
 Милла велахь а дика Iамалш еш – боьрша и велахь а‚ я зуда елахь а – ша муъма (иман диллинарг) волуш – уьш чу гIур бу (ялсаманин) беша‚ цхьа цуьрриг зулам дийр дац царна.
 Мила ву шен юьхь (ша диканиг деш) Далла муьтIахь йиначул‚ ша бакъдолчунна тIетеввжина хиллачу ИбрахIиман миллатана тIаьхьа хIоьттина хиллачул динехь вуно дика верг? Дала доттагIа лецира ИбрахIим.
 Далла ду стигланашкахь мел дерг а‚ лаьттахь мел дерг а. Дела хилла массо хIума чулоцуш.
 Хьоьга хьехам боьхуш бу уьш зударшкахь. Ахьа ала: "Дала хьехам бийр бу шуна цаьргахь а‚ (довзийтур ду шуна) зударий аша шайна ирсана кхачорах лаьцна КъурIан чохь доьшуш дерг а, (иштта довзийтур ду шуна) байлахь дисинчу зудберех а, шу шайна уьш бало лууш царна догIу урду кхоччуш дала ца лууш болу, берех заьIап хилла кIелбисинчаьргахь а (хьехам бийр бу Дала): аша нийсо латтае буоберашкахь. Аша диканиг дахь – и Дела и хууш хилла".
 Нагахь санна зуда кхоьруш хилахь майра шех хервала гIертарх‚ шега тидам цахиларх – царна шиннена (майрачунна а‚ зудчунна а) а къа дац вовшийн юккъехь маслаIат дарх‚ маслаIат тоьлуш ду. БIаьрмецигалла лаьтташ ю синошца. Шу дика хилахь‚ шу Делах кхоьруш хилахь – и Дела ма хилла аш динарг дика хууш.
 Шуна цкъа а ницкъ кхочур бац зударийн юккъехь нийсо ян‚ шуна мел лиъча а‚ дIа ма дерза (шайна цаезачу зудчах) кхоччуш аша и ютуш (хIаваэхь) кхазаелларг санна. Аша маслаIат дахь‚ шу Делах кхерахь – и Дела хилла гечдеш а‚ къинхетаме а.
И шиъ (майрий‚ зудий) къастахь – Дала лур ду (царех) хIоранна Шен шортта долчух. И Дела хилла шортта (ниIмат) долуш а‚ хьукаме а.
 Цу Делан ду стигланашкахь мел дерг а‚ лаьттахь мел дерг а. Оха весет дина шул хьалха жайна даийтинчаьрга а‚ шуьга а Делах кхера, аьлла. Аша керсталла дахь – цу Делан ду стигланашкахь мел дерг а‚ лаьттахь мел дерг а. И Дела хилла хьал долуш верг а‚ Шена хастам беш верг а.
 Делан ду стигланашкахь мел дерг а‚ лаьттахь мел дерг а. Делаца кхачо хилла (шен лайн Iамалш) Iалаш йийриг хилар.
 Шена лиъча‚ шу дIадохур ду Цо‚ хIай нах‚ кхиберш балор бу. Хилла Дела цунна тIехь ницкъ болуш.
 Дуьненан миэл безаш милла велахь а‚ Делан бу дуьненан миэл а‚ эхартан миэл а. Дела хилла хезаш а‚ гуш а.
 ХIай иман диллинарш! Шу хилалаш чIогIа дIахIиттина нийсонца‚ тоьшалла деш Далла шена тIехь делахь а, я шайн дена-ненан тIехь делахь а‚ я гергарчарна тIехь делахь а; и хьал долуш велахь а‚ я пекъар велахь а – Дела ву цу шиннел (лара) хьакъ верг (дика хууш ву царна шиннена пайдане дерг; уьш шеа Iалашбийриг Дела ву). Шу тIаьхьа ма хIитталаш деган дезаршна – шу (бакъдолчух) дIатовжа кхерамна. Аша (тоьшалла) хийцадахь я (и тоьшалла дан шу) дуьхьал хилахь – баккъалла а, и Дела ма хилла аша дийриг дика хууш.
 ХIай иман диллинарш! Шу теша Делах а‚ Цуьнан элчанах а‚ Цо шен элчане доссош хиллачу жайнах а‚ Цо хьалха доссийначу жайнах а. Делах а‚ Цуьнан маликех а‚ Цуьнан жайнех а‚ Цуьнан элчанех а‚ ТIаьхьарчу дийнах а ца тешнарг – и тила ма велла генарчу тиларца.
 Баккъалла а, и тешаш хилларш‚ тIаккха керсталла деш‚ юха а тешаш‚ юха а керсталла деш‚ тIаккха керсталлица совбуьйлуш берш – Дела вац царна гечдийр долуш‚ нисбийр болуш уьш нийсачу новкъа.
 Ахьа кхаъ баккха мунепикъашка царна лазош долу Iазап хиларца.
 Ишттанаш бу уьш, муъма нах битина, цатешаш берш шайна доттагIий лаьцнарш. Сийлалла лоьху-те цара цаьргахь? Баккъалла а, сийлалла ерриге Делан ма ю!
Цо ( Дала) шуьга жайни чохь масийттаза доссош хилла: нагахь санна шуна Делан аяташ харцдеш а‚ сийсаздеш а хазахь‚ цаьрца охьа ма ховша‚ аьлла, – уьш кхечу хабарна тIеберззалц. Вуьшта, – шу, баккъалла а, уьш санна ду. Баккъалла а, цу Дала гулбийр болуш ма бу мунепикъаш а‚ цатешарш а жоьжахати чохь – берриге а.
 Уьш бу шу тергалдеш Iаш. Шуна Делера толам хилча‚ цара олу: "Ткъа тхо а дацара шуьца?" Нагахь санна цатешачарна дакъа хилча‚ олу: "Тхо дацара шуна гIо дан гIерташ‚ шу Iалашдеш муъма нахах?" Дала хьукма дийр ду шуна юккъехь къематдийнахь. Банне цатешачарна муъма нехан тIехь некъ ца белла Дала.
 Баккъалла а, и мунепикъаш Дела Iехо гIерта. И ву уьш Iехош. Шаьш ламазна хIиттича‚ уьш хIуьтту маллой (ца лууш), нахана шаьш гайтархьама‚ кIеззиг бен Дела ца хьехаво цара.
 Уьш лесташ (теркаш) бу оцуьнан (иманан а, керстаналлин а) юккъехь: хIокхарах а (муIма нахах а) ца хIоттало‚ вукхарах а (керстанех а) ца хIоттало. Ша Дала тилвала витинчунна ахьа карроне карор ма бац некъ.
 ХIай иман диллинарш! Аша ма лийца цатешарш, доттагIий бой, муъма нах буьтий. Шу лууш ду Дала шайна тIехь билггала делил дан?
 Баккъалла а, мунепикъаш хир ма бу цIеран (жоьжахатин) уггар бухарчу гIопа чохь‚ хьуна каронне а карор ма вац царна гIоьнча.
 Шаьш тоба а дина‚ диканаш а дина‚ Делаца чIагIделла, шайн дин Далла цIандина берш боцурш. Уьш муъма нахаца бу. ТIаьхьа лур ю Дала муъма нахана йоккха ял.
 ХIун пайда бу Далла шуна Iазап дарехь шу баркалла олуш а, тешаш а хилча? И Дела хилла баркалле а‚ хууш а.
 Далла ца деза вон хабарш даржадар‚ шена зулам динчо бен. И Дела хилла хезаш а‚ хууш а.
 Аша гучудаккхахь диканиг‚ я хьулдахь и‚ я гечдахь (шена вон динчунна) вониг, – баккъалла а, и Дела ша ма хилла гечдеш а‚ ницкъ кхочуш а.
Баккъалла а, Делах а‚ Цуьнан элчанех а ца тешаш берш‚ шаьш лууш берш Далла а‚ Цуьнан элчанийн а юкъ эгIо‚ шаьш олуш берш: "Теша тхо цхьаболчарех‚ ца теша тхо вукхарех"‚ шаьш лууш берш цу юккъехь некъ лаца –
 Баккъалла а, уьш ма бу хьакъболу керстанаш. Цу керстанашна Оха кеч ма дина сийсаздолу Iазап.
 Шаьш Делах а‚ цуьнан элчанех а тешнарш‚ царех цхьа а ца къестош берш – уьш бу Оха шайна тIаьхьа ял лург ерш. И Дела хилла гечдеш а‚ къинхетаме а.
 Хьоьга доьху жайнан охIлано шайга стиглара жайна доссаде‚ бохуш. Мусага цул доккханиг дийхира цара‚ элира: "Дела гайта тхоьга гуччахь". ТIаккха стиглара цIаро схьалецира уьш‚ шайн зулам бахьанехь. ТIаккха эса схьалецира цара, шайга билгалонаш схьаеъначул тIаьхьа. Цунна а гечдира Оха. Мусага делира Оха билгала делил.
 Церан тIехула (Синай) лам айбира Оха, цаьрца бартбеш /и тIелацитархьама/‚ Оха элира цаьрга: "НеIарехула чоьхьадовла, сужд деш". Элира Оха цаьрга: "(Делан) дозанех ма довлалуш шоьтдийнахь". Цаьргара нуьцкъала ваIда ийцира Оха.
 Цара и шайн барт бохорна‚ уьш Делан аятех цатешарна‚ цара цхьа а бехк боцуш пайхамарш байарна‚ церан "тхан дегнаш мужулт (хьарчийна) ду", аьлла, дош бахьанехь (Дала неIалт аьлла царна). Дала мухIар тоьхна церан (дегнашна) уьш цатешар бахьанехь. КIеззиг бен уьш тешар болуш бац.
 Уьш цатешар бахьанехь‚ церан Марьямна аьлла долу дош – доккха эладита бахьанехь (неIалт аьлла царна).
 Церан: "Баккъалла а, Оха вина Масихь – Марьяман кIант Iиса Делан элча", – аьлла, дош бахьанехь а (и дерриге бахьанехь Iазап дина Оха царна). Вина вац цара и‚ ирх оьллина а вац цара и. Мухха делахь а, царна (цхьа кхин) тарвеллера цунах. Баккъалла а, цу чохь хилпало йинарш – цунах шеконехь бу-кх уьш. Цуьнан цхьа а Iилма дац цаьргахь – шайна мотталуш долчунна тIаьхьа хIоттар бен. Ца вина цара и, баккъалла а,.
 Дала шена тIе хьалаваьккхина и. И Дела хилла веза а‚ хьукаме а.
 Жайнин охIланх цхьа а вац цунах тешар волуш бен и валале‚ къематдийнахь и хир ву царна дуьхьал теш.
Жуьгташкара даьлла зулам бахьанехь, хьарам дира Оха царна диканаш‚ хьалха шайна хьанал хилла долу‚ Делан некъах цара дуккханнаш дIатовжор бахьанехь а.
 Цара риба эцар бахьанехь, шайна дихкина хилла долу‚ цара харцонца нехан даьхний даар бахьанехь а. Царех керстанашна лазош долу Iазап кечдина Оха.
 Мухха делахь а, царех кIорга Iилма хууш берш а‚ муъминаш а иман диллина бу хьоьга доьссинчуьнга а (КъурIан)‚ хьоьл хьалха доьссинчуьнга а‚ хIоттош бу ламаз‚ луш бу закат‚ Делах а‚ эхарт дийнах а тешаш бу. Царна тIаьхьа Оха лур ма ю сийлахь – йоккха ял.
 Баккъалла а, Оха вехьий даийтира хьоьга‚ Нухье а‚ цул тIаьхьа пайхамаршка даийтарх терра. Вехьий даийтира Оха ИбрахIиме а‚ ИсмаIиле а‚ Исхьаъе а‚ ЯIкъубе а‚ ЯIкъубан тIаьхьене а‚ Iисага а‚ Аюбе а‚ Юнусе а‚ ХIаруне а‚ Сулеймане а. Давуде делира Оха Забур (Псалтырь‚ Псалмы).
 Элчанашка‚ Оха хьайга хьалха бийцина болчу‚ Оха хьайга бийцина боцчу элчанашка а (вехьий даийтира Оха). Мусага хабар дийцира Дала /схьаделлина/ дийцарца.
 Элчанашка‚ шаьш кхаъ боккхуш хилла болчу а‚ нахана кхерам туьйсуш хилла болчу (даийтира Оха вехьий) а Далла тIехь делил цахилийтархьама элчанийл тIаьхьа. Дела везза а‚ хьукаме а хилла.
 Мухха делахь а, Дала тешалла до хьоьга доссинчуьнца – Цо доссийна и Шен Iилманца. Маликаша а до тешалла. Кхачо хилла Делаца теш.
 Баккъалла а, и цатешаш берш‚ Делан новкъара /нах/ юьстах бохуш берш – уьш тилабелла генарчу тиларца.
 Баккъалла а, и цатешаш берш‚ зулам динарш – ма вац Дела царна гечдан воллуш‚ уьш нисбан (воллуш нийсачу) новкъа‚
 Жоьжахатин новкъа бен‚ цу чохь даима лаьтташ. И хилла Далла атта.
ХIай нах! Шуьга веъна элча бакъонца шун Кхиош-кхобучуьнгара‚ аша иман дилла – иза дика ду шуна. Аша керстаналла дахь – Делан ма ду стигланашкахь а‚ лаьттахь а мел дерг. Дела хилла хууш а‚ хьукаме а.
 ХIай жайнан охIла! Дукха тIех ма довла шайн динехь. Ма ала Далла тIехь бакъдерг бен. Баккъалла а, Масихь (Христос) Марьяман кIант Iиса – Делан элча ву‚ Цуьнан дош ду‚ Цо ша кхоьссина хилла долу Марьяме‚ Цунах са а ду – иман дилла Деле а‚ Цуьнан элчанашка а. Аша ма ала: "Кхоъ". Совца – шуна дика хир ду. АллахI – цхьа дела ву‚ цIена ву и Шен кIант хиларах. Цуьнан ма ду стигланашкахь а‚ лаьттахь а мел дерг. Кхачо хилла Делах векал.
 Куралла янне а йийр яцара Масихьас Делан лай хила‚ герга долчу маликаша а йийр яцара. Цуьнан Iибадатна куралла йинарг, веза вийдинарг – тIаккха Шена тIе гулвийр волуш ву Цо массо а.
 Иман диллинарш а‚ диканаш динарш а – царна бекхамна лур ю шайн ял‚ Шен комаьршаллица Цо совбохур бу уьш. Амма куралла йинарш а‚ беза бийдинарш а – Iазап дийр ду царна лазош долчу Iазапца‚ царна карор вац Дела воцург доладийриг а‚ гIоьнча а.
 ХIай нах! Еъна шуьга шун Кхиош-кхобучунгара билгало. Къегина нур доссийна Оха шуьга.
 Деле иман диллинарш‚ Цуьнца чIагIбелларш – тIаккха бухкур бу Цо уьш Шегара къинхетамна чу‚ комаьршаллина чу‚ нисбийр бу Цо уьш Шена тIе нийсачу новкъа.
 Хьоьга жоп доьхуш бу уьш цхьацца масалашна. Ахьа ала: "Дала кхетор ду шу: Шен доьзалхо я да буха ца вуьсуш веллачуьнгахь: нагахь санна цхьа стаг лахь‚ шен доьзалхо а /да а/ воцуш бухавуьсуш‚ бухаюьсуш ю цхьа йиша – цунна цо бухадитинчух нийсса ах лур ду. Вашас оьцу йишин дерриге ирс‚ нагахь санна цуьнан доьзалхо вацахь. Нагахь санна ши йиша буха йисина елахь – царна шиннена кхо дакъа дина ши дакъа лур ду цо бухадитинчух. Нагахь санна бухабисина белахь вежарий а‚ йижарий а – боьршачунна шина зудчунна кхочу дакъа лур ду. Шуна и билгалдеш ву Дела шу ца тилийтархьама. И Дела массо хIума хууш ву.
 ХIай иман диллинарш! Кхочушбе чIагIамаш; хьанал дина шуна бежанаш, шуна /хьарам ду аьлла/ дийцина хилла доцурш а‚ шу ихьрам дихкина долуш экханна таллар доцург а. Баккъалла а, Дела хьукам деш ву шена луъург.
 ХIай иман диллинарш! Аша хьанал ма де Делан Iадаташ /Дала хьарам динарг хьанал ма де/‚ хьарам беттанаш а‚ хьаьжин цIа чу гIурбанна далийна долу бежана а /ма диэ и/‚ шайн логах туьтеш кхазийна долу бежанаш а‚ хьарам цIийнан (КаIба‚ хьаьжин цIа) тIебаьхкина нах‚ шайн Кхиош-кхобучуьнгара дозалле а‚ резахиларе а догдохуш болу /лийра уьш‚ тергал де и хьурматаш/. Шаьш хьаьж дихкина девлча‚ таллар де шайна акхарошна. Шу Хьарам Маьждиге (хьалха) ца дуьтуш хилла болчаьрга шун болчу цабезамо шу ма дуьгийла (хIинца) царна тIелатарна (Делан дозанех довларна тIе). Аша вовшийн гIо лаца диканна тIехь‚ Делах кхерарна тIехь. Аша вовшийн гIо ма лаца къин тIехь‚ тIелатарна тIехь. Шу Делах кхера /и ца дан/. Баккъалла а, и Дела бекхам чIогIа болуш ву.
 Шуна хьарам йина къен елла хIума а‚ цIий а‚ хьакхин жижиг а‚ Дела воцчун цIар тIехь дийна /бежана/ а‚ лаг таIийна (са дуькъна) дийнарг а‚ шена хIума тоьхна дийнарг а‚ лакхара охьадоьжна делларг а‚ кхечо маIа тоьхна дийнарг а‚ экхано дийнарг а, аша цIандина доцург (экхано лаьцначул таьхьа аша хьакха деззачу кепара урс хаькхна делахь – мегар ду даа)‚ жIарана тIехь урс хьаькхнарг а‚ аша пхашца декъна хилларг а. И песакъ хIума ду. Тахана дог диллина керстанаша шун динах. Шу царех ма кхера. Шу соьх кхера. Тахана чекхдаьккхина Аса шуна шун дин‚ кхочушдина шуна Сайн ниIмат. Реза хилла Со шуна Ислам дин хиларца. Нагахь санна чIогIачу мацаллехь /царех хIума/ яа кхетахь цхьаннена, ша къа дарна тIегIерташ воцуш‚– баккъалла а, Дела гечдеш а‚ къинхетаме а ма ву /цу хьарам йолчух кIеззиг хIума яа мегар ду цунна ца вала/.
 Хьоьга хоьтту цара: "ХIун хьанал йина ю шайна /яа/?" бохуш. Ахьа ала: "Хьанал йина шуна цIена хIуманаш а‚ Дала шайна Iамийнчух – аша Iамийна хилла долчу дйинато лаьцнарг а‚ аша даа цо шайна лаьцначух‚ Делан цIе хьахае цунна тIехь‚ Делах кхера шу. Баккъалла а, и Дела хьесап сиха деш ву".
 Тахана хьанал йина шуна цIена хIуманаш‚ жайнан оIлан кхача а хьанал бу шуна‚ шун кхача хьанал бу царна‚ муъма нехан цIена гIиллакхе зударий /нахаца ца лелаш берш/‚ шул хьалха шайга жайна доссийначеран цIена гIиллакхе зударий /нахаца ца лелаш берш/ хьанал бу шуна‚ аша церан мах белча‚ шу боьханиг дан гIерташ ца хилча‚ доттагIа лаца гIерташ дацахь. Иман харцдеш милла велахь а – цуьнан Iамал яйна‚ эхартахь и хир ву эшначарех.
 ХIай иман диллинарш! Шаьш ламазна хIуттуш шайн яххьаш йила‚ куьйгаш а дила гоьлашна тIекхаччалц‚ шайн коьртах хи тоха‚ когаш била хьорканашка кхаччалц. Шайца боьха хи делахь – лийча. Нагахь санна шу цомгуш делахь‚ я новкъахь делахь‚ я шух цхьаъ хинара вахна веънехь‚ я шу зударех хьакхаделлехь‚ шуна хи ца карадахь – тайм де цIенчу лаьттаца‚ аша хьакха цунах шайн яххьийх а‚ куьйгех а. Шуна хало ян лууш вац Дела‚ мухха делахь а, шу цIандан лууш ву И. Шен ниIмат шуна кхочушхилийтархьама‚ шу хилахьара баркалла олуш.
 Аша дагадаийта шайна хилла Делан ниIмат‚ Цуьнан барт ша шуьца бина хилла болу‚ шаьш алар /дагадаийта/: "Хезаш ду‚ муьтIахь ду"‚- аьлла. Шу Делах кхералаш баккъалла а, и Дела Ша хууш ма ву дегнашкахь дерг.
 ХIай иман диллинарш! Шу хилалаш хIиттина Далла тешаш хилла нийсонца. Цхьана нахе болчу цабезамо шу ма дуьгийла нийсо ца ярна тIе‚ нийсо елаш‚ и герга ю Делах кхерарна‚ шу Делах кхералаш. Баккъалла а, и Дела сов дика хууш ву аша дийриг.
 Дала ваIда йина: иман диллинчарна а‚ дика Iамалш йиначарна а – царна хир ду гечдар а‚ сийлахь-йоккха ял а.
(Дин) керстадина‚ Тхан аяташ харцдинарш – уьш бу жоьжахатин дай.
ХIай иман диллинарш! Аша дагадаийта шайна тIехь хилла долу Делан ниIмат. Цхьа къам ма дарий бала кхаьчна шуна тIе куьйгаш кховдо – Цо духатеттира шух церан куьйгаш. Шу Делах кхералаш‚ Далла тIетевжийла муъманах.
Дала барт бира бану Исраилашца /Исраилан кIенташца/‚ царех шийтта тешаме стаг вахийтира Оха‚ Дала элира: "Со шуьца ву, аша ламаз хIоттадахь а‚ закат лахь а‚ Сан элчанех а тешахь‚ аша церан гIо а лацахь‚ аша Далла /юхалург/ хаза декхар лахь – шун вонаш дойур ма ду Аса‚ бошмашна чу (ялсамане) духкур ма ду шу‚ шена бухахула татолаш оьхуш долчу. Цул тIаьхьа шух керстаналла динарг – тилийнарг ма ву и нийса некъ.
Цара и шайн ваIда (барт) йохорна неIалт аьлла Оха царна‚ церан дегнаш дина къиза‚ дош хийцош бу уьш шен меттигера. Дицдина цара /Дала/ шайга /хьехамца/ доссина хиллачух цхьа дакъа. Хьо (хIай Мухьаммад) дIатилар ма вац цаьргара тешна бехкан тIекхиарх (хIинца а)‚ царех цхьа кIеззиг берш боцурш‚ къинтIера вала царна‚ гечде царна. Баккъалла а, Далла дукхабеза диканиг деш берш.
Оха ваIда ийцира тхо насарой (христианаш) ду аьллачаьргара‚ цара а дицдира цхьа дакъа шеца шайна хьехам бина хилла долчух‚ царна юкъатесира Оха мостагIалла а‚ оьгIазло а къематде хIотталц‚ тIаккха дуьйцур ду Дала‚ хIун деш уьш хилла, аьлла.
ХIай жайнан охIла! Веъна шуьга Тхан элча‚ аша жайнах хьулдеш хилла долу дуккханиг шуна билгалдеш волу‚ дукханиг гучу ца доккхуш а дуьту цо. Деъна шуьга Делера нур а‚ билгала жайна а.
Цуьнца нисво Дала Ша резахиларна тIехьахIоьттинарг машаран некъашка‚ боданашкара нуьре арабоху Цо уьш Шен лаамца‚ нисбо Цо уьш нийсачу новкъа.
Керстаналла дина шаьш аьллачара: "Баккъалла а, Дела - И ма ву Марьяман кIант Масихь (Христос‚ хьакхийнарг – помазанный)". Ахьа ала: "Делера цхьанне хIуманна дола далуш мила ву, Цунна лиъча хIаллакван Марьяман кIант Масихь а‚ цуьнан нана а‚ лаьттахь мел дерг а?" Делан ма ду стигланийн а‚ лаьттан а долалла‚ царна юккъехь дерг а. Шена луург кхуллуш ву И. И Дела массо хIуманна тIехь ницкъ кхочуш ма ву.
Жуьгташа а‚ насараша а элира: "Тхо ду Делан кIентий а‚ цуьнан дукхадезарш". Ахьа ала: "Ткъа шуна Iазап хIунда до Цо шун къинош бахьнехь? ХIан-хIа‚ шу адамаш ду Цо кхоьллинчарех. Шена луучунна гечдийр ду Цо‚ Шена луучунна Iазап дийр ду. Делан ду стигланийн а‚ лаьттан а долалла‚ царна юккъехь дерг а‚ Цуьнга ду /массеран тIаьххьара/ дIадерзар".
ХIай жайнан охIла! Веъна шуьга Тхан элча билгаладоккхуш шуна (хIуманаш) элчанаш бахкар хединчу муьрехь‚ шуьга ца алийтархьама: "Ца веъна тхоьга кхаъ боккхург‚ ца веъна тхоьга кхерам тосург". Веъна шуьга кхаъ боккхург а‚ веъна шуьга кхерам тосург а. Дела массо хIуманна тIехь ницкъ кхочуш ма ву.
/Хьахаде/ Мусас ма аьллера шен къоме: "ХIай сан къам‚ дагадаийта шайна тIехь хилла долу Делан ниIмат: Цо шуна юккъехь пайхамарш хилийтира‚ шух бира паччахьаш, (ФирIавнан йийсарех хьалха дехира шу)‚ шуна делира Iаламах цхьаннена ца делларг.
ХIай сан къам! Чу гIо Дезачу латта (Байтул Мукъаддис – Иерусалим)‚ Дала шуна тIедиллина долчу‚ духа ма довла‚ тIаккха шу эшначаьрга доьрзур ду".
Цара элира: "ХIай Муса‚ цу чохь цхьа нуьцкъала къам ду‚ тхо даххане а цу чу гIур ма дац уьш ара бовллалц цу чуьра. Уьш ара бевлча цу чуьра – тхо чу гIур ду".
Кхоьруш болчарех шина стага элира‚ Дала шайна ниIмат (бакъ дин) делла болчу: "Чу гIо царна неIарехула‚ шу цу чу дахча – шу тоьлла ду. Далла тIетовжа‚ шаьш тешаш делахь".
Цара элира: "ХIай Муса‚ тхо цкъа а цу чу гIур ма дац‚ уьш цу чохь мел лаьтта‚ хьада хьо а, хьан Кхиош-кхобург а гIо‚ лата шу шиъ‚ тхо кхузахь хевшина Iийр ду".
Цо элира (Мусас): "Сан Кхиош-кхобуш волу (Дела)‚ со дола деш ма вац сан син а‚ сан вешин а бен‚ дIакъастаде тхо хIокху песакъ къомах /Хьан нийсачу хьукмаца/".
Элира (Дала): "Царна хьарам ю иза (Иерусалим‚ Палестина) шовзткъа шарахь‚ бевлла лелар бу уьш лаьттахула‚ ахьа гIайгIа ма е песакъ къомах".
Дийца царна Адаман шина кIантах (Къабилах а, ХIабилах а) лаьцна. Баккъалла а, цара шиммо а гIурба дийнера‚ цхьаннан (ХIабилан) и къобал хилира‚ вукхуьнан (Къабилан) и къобал ца хилира. Цо (Къабила) элира: "Аса войур ву хьо". Цо (ХIабила) элира: "Дала къабалдо кхоьруш болчийн,
Ахьа суна хьан куьйг айахь со вен‚ аса айдийр ма дац сайн куьйг хьо вен. Баккъалла а, со кхоьру Делах‚ Iаламийн Дех.
Суна лаьа хьо верза /Далла тIе/ сан къица а‚ хьан къица а – тIаккха хьо хир ву цIеран дайх. И бу бекхам зуламхошна".
Хаздира цунна шен сино шен ваша вен‚ цо (Къабила) и (ХIабил) вийра‚ – и хилира эшначарех.
Дала къиг яхийтира латта охкуш цунна гайтархьама‚ муха хьулдо шен вешин дакъа. Цо элира: "ОхI‚ ма дакъазваьлла со‚ цу къийгах тарваллал‚ хьулдан (ца могуш) суна сайн вешин дакъа". И хилира дохковаьллачарех.
Цунна дуьхьа яздира Оха Исраилан кIенташка: са (хIаллак) динарг‚ сина дуьхьал я лаьттахь лелочу вочу хIуманна дуьхьал доцуш‚ массо нах (хIаллак) бинарг санна ву. И дендинарг – массо нах денбинарг санна ву. Цаьрга баьхкина Тхан элчанаш билгалонашца (Делан аяташца)‚ тIаккха, баккъалла а, дукхахберш царех цул тIаьхьа а лаьттахь тIаламза бу.
Делаца а‚ Цуьнан элчанца а тIом беш болчеран а‚ лаьттахь боьханиг даржо гIертачеран а бекхам бу уьш байар‚ я ирх охкар‚ я церан куьйгаш а‚ когаш а хедор дуьхь-дуьхьал дерш (берш)‚ я махкара арабахар. Иза царна дуьненахь а сийсаза хилар ду‚ эхартахь царна доккха долу Iазап ду.
Шу шайна тIедерзале тоба динарш боцурш. Шуна хаалаш, Дела гечдеш а‚ къинхетаме а хилар.
ХIай иман диллинарш! Делах кхералаш‚ Цунна /муьтIахь хиларца, Iибадат дарца/ герга гIо некъаш лахалаш‚ Цуьнан дуьхьа къийсалаш – шу даккхийдедан там бу.
Баккъалла а, керстанашна лаьттахь мел дерг а‚ цуьнца кхин и саннарг хилча а къематдийнан Iазапна дуьхьал дала /цунах кIелхьарвалархьама/ – къобалдийр дацара цаьргара. Царна лазош долу Iазап ду.
Луур долуш бу уьш цIергара арабовла‚ бевр бац уьш цу чуьра ара. Царна хIоттийна Iазап хир ду.
Къу – боьрша стаг а‚ къу зуда а – дIахедаде церан шиннен а куьйгаш бекхамна, цара лачкъийначуьнца‚ Делера таIзарна. И Дела веза а‚ хьукаме а ву.
Шен зуламал тIаьхьа тоба динарг а‚ тIаккха дика Iамалш йинарг а, – баккъалла а, Дала гечдийр ду цунна. Баккъалла а, Дела гечдеш а‚ къинхетаме а ву.
Хьуна хаац и Дела хилар стигланийн а‚ лаьттан а долалла Шегахь долуш‚ Шена луучунна Iазап до Цо‚ Шена луучунна гечдо. И Дела массо хIуманна тIехь ницкъ болуш ву.
ХIай элча! Хьо пошме ма войла керстаналлехь сихбеллачара‚ шаьш аьлла хилла болчарех багахь: "Тешна тхо". Тешна дац церан дегнаш. Шаьш жуьгтий хиллачарех бу ладоьгIуш берш харцдолчуьнга‚ ладоьгIуш берш кхечу нахе‚ хьо волчу беъна а боцчу. Уьш бу дош шен меттигера дIадоккхуш‚ кхечухьа хIиттош. Цара олу: "И шайга деллехь – схьалаца‚ шайга ца деллехь – ларло". Дала шена питана лууш волчунна – цунна Делера цхьанне хIуманна доладийр дац ахьа. Уьш бу Далла шайн дегнаш цIандан ца лууш берш. Царна дуьненахь сийсазалла ю‚ эхартахь царна доккха Iазап ду.
ЛадоьгIурш бу уьш харцдолчуьнга‚ юурш бу уьш хьарам мел ерг. Уьш хьо волчу багIахь‚ хьукам де царна юккъехь‚ я дIатила царех. Хьо царех дIатилча‚ хIумма зен дийр дац цара хьуна. Айхьа хьукам деш‚ нийсонца хьукам де царна юккъехь. Баккъалла а, Далла беза нийсо лелораш.
Хьоьга хьукам муха дойту цара? Цаьргахь Товрат ма дуй‚ шена чохь Делан хьукам долуш? ТIаккха цул тIаьхьа а дIабоьрзу уьш /Делан некъах/ – бац уьш муъма нах.
Баккъалла а, Оха охьадоссийна Товрат (Мусага)‚ шена чохь нийса некъ а‚ нур а долуш. Цуьнца хьукам до жуьгташна (Делан гIуллакхна) муьтIахь хилла болчу пайхамараша а‚ (цуьнца хьукам до) раббанаша а‚ ахьбараша а (жуьгтийн Iелам нах) Делан жайнах шайна Iалашдина хиллачуьнца‚ уьш хилира цу тIехь тешаш. Шу нахах ма кхера‚ шу кхера Соьх‚ ма дохка Сан аяташ кIеззигчу мехах. Дала доссийначуьнца хьукам ца дийриг – иза керста ву /и Делан хьукам цадезаш велахь/.
Оха тIедиллина царна цу (Товратан) чохь: са – сица‚ бIаьрг – бIаьргаца‚ мара – мерца‚ лерг – лергаца‚ церг – цергаца‚ чевнаш йоькхур ю, аьлла. Цхьаммо гечдахь‚ и цунна кафарат (къинойх цIанвар) ду. Дала доссийначуьнца (нийса) хьукам ца деш берш – уьш бу зуламхой.
Царна тIаьххье ваийтира Оха Марьяман кIант Iиса‚ бакъдеш шена хьалха хилла Товрат. Цуьнга делира Оха Инжил‚ шен чохь нийса некъ а‚ нур а долуш‚ ша бакъдеш долу шена хьалха хилла Товрат‚ ша нийса некъ а, /Делах/ кхоьруш болчарна хьехам а хилла долу.
Инжилан охIлано хьукам дойла шайга цу чохь доссийначуьнца. Дала доссийначуьнца хьукам деш боцурш – уьш песакъаш бу (Далла дуьхьал баьлларш).
Хьоьга доссийна Оха жайна бакъдолчуьнца‚ ша бакъдеш шена хьалха хилла жайна‚ ша иза Iалашдеш а долу. Ахь хьукам де царна юккъехь Дала хьайга доссийначуьнца‚ церан синлаамашна тIаьхьа ма хIотта хьайга деъна долчу бакъдолчух. Шух хIоранна Оха шарI дина‚ (динехь) билгала некъ бина (минхIаж). Далла лиъна хиллехьара цхьана умматах дийр дара шу‚ мухха делахь а, шу таллархьама Ша шуна деллачуьнгахь (хилийтина Цо дуккха динаш). Диканашна тIехь къовса (вовшашца)‚ Деле ду шун массеран дIадерзар‚ тIаккха дуьйцур ду Цо шуьга аша хилпалонаш йина хилларг.
(И доссийна Оха хьоьга омра деш): хьукам де царна юккъехь Дала доссийначуьнца‚ церан синлаамашна тIаьхьа ма ваза‚ ларло царех хьо цара дIатилаварх цхьадолчу Дала хьоьга доссийначух. Уьш дIаберзахь‚ хьуна хаалахь Дела лууш хилар уьш балане леца церан цхьадолчу къиношца. Баккъалла а, нахах дуккхахберш песакъаш ма бу.
ЖехIаллин хьукамна тIетийжа уьш, ткъа? Мила ву, ткъа, Делал хьукам хаза деш тешаш долчу къомана?
ХIай иман диллинарш! Аша ма лаца жуьгтий а‚ насараш а шайн доттагIий. Царах цхьаберш доттагIий бу вукхарна. Шух царех шена доттагIий лецнарг, – баккъалла а, и царех ву. Баккъалла а, Дала ца нисдо зуламе къам.
Хьуна гуш бу и шайн дегнашкахь цамгар ерш (песакъаш я мунепикъаш) сихлуш цаьргахь‚ олуш: "Тхо кхоьруш ду тхуна (хIара) гIуллакх цхьана балане хьовза" Дала тарло Шегара толам бан‚ я цхьа гIуллакх дан – тIаккха уьш ма буьсу шаьш хьулдинчух шайлахь дохкобевлла.
Иман диллинчара олу: хIорш бу и шайн чIогIа дуйнаш Делаца биънарш, шаьш баккъалла а, шуьца ду‚ бохуш. ДIаевлла церан Iамалш. Эшнарш хили уьш.
ХIай иман диллинарш! Шух милла шен (ислам) динера дIаваьлча – тIаккха доуьйтур ду Дала цхьа къам‚ Цунна (Далла) уьш безаш‚ царна Иза везаш‚ муъма нахана шаьш атта а болуш‚ керстанашна хала а болуш‚ Делан новкъахь къуьйсуш‚ тIехтохам бечун тIехтохамах ца кхоьруш. И Делан комаьршалла ду‚ Шена луучунна и доуьйту Цо. И Дела шорто йолуш а ву‚ Iилма долуш а ву.
Баккъалла а, шун доттагIа Дела ву‚ Цуьнан элча ву‚ иман диллинарш а бу‚ шаьш ламаз хIоттадеш болу‚ шаьш закат а луш болу‚ шаьш гора а хIуьттуш болу.
Дела а‚ Цуьнан элча а, иман диллинарш а доттагIий лаьцнарг, – баккъалла а, Делан тоба – уьш бу толам боккхуш.
ХIай иман диллинарш! Аша ма лаца шун дин беламе а‚ ловзаре а даьккхина, шул хьалха шайга жайна даийтинчарех берш а‚ керстанаш а доттагIий (доладийраш). Шу Делах кхера, шаьш иман диллина делахь.
Аша ламазе кхайкхича и беламе а‚ ловзаре а оьцу цара. И ду уьш хиларна ша ойла ца еш долу къам.
Ахьа ала: "ХIай жайнан охIла! Аша бекхам бо тхуна деккъа Оха иман диллина хиларна Деле‚ тхайга доссийначуьнга а‚ хьалха доссийначуьнга а‚ шух дуккханнаш песакъаш хиларна а".
Ахьа ала: "Аса дIахоуьйту шуьга цул а вониг бекхам хиларца Делан гергахьара? Уьш бу Дала шайна неIалт аьлларш‚ И шайна оьгIазвахнарш‚ Цо шайх маймалш а‚ хьакхарчий а йинарш а‚ тIагIутана шаьш Iибадат динарш а. Уьш бу вонаш (шайна хир йолчу) меттигца‚ уггар тилла берш нийсачу некъах".
Шу долчу баьхкича /жуьгтий, мунепикъаш/ цара олу: "Тхо иман диллина ду"‚ уьш-м /шу долчу/ баьхкина ма бара керстаналлица‚ – уьш /шу долчуьра/ ара ма бевли цуьнца. И Дела дика хууш ву-кх цара хьулдеш хилларг.
Хьуна го царех дукхахберш сихлуш къа дарехь а‚ мостагIалла лелорехь а‚ хьарам хIума даарехь а. Ма вон хIума ду-кх цара деш хилларг!
Уьш хIунда раббанаша а‚ ахьбараша а буха ца туху къахиларан дашан а‚ хьарам мел дерг а цара даарх а? Ма вон ду цара деш хилларг!
Жуьгташа элира: "Делан куьг дихкина ду". Куьйгаш дихкина-кх церан. НеIалт аьлла царна шаьш дуьйцучунна. Цуьнан (Делан) ши куьг даржийна ду‚ Шена луучунна рицкъа луш ву И. Царех дукхахберш совбохур бу хьан Кхиош-кхобучуьнгара хьоьга доссийначо къизаллица а‚ керстаналлица а. Царна юкъа мостагIалла а‚ оьгIазло а кхоьссина Оха къематде кхаччалц. Цара цIе мел латий тIамна‚ Дала яйира и. Лаьттахь пассад дерг (боьха хIуманаш) даржадо цара. Далла дезац пассад деш берш.
Жайнан охIлано иман диллина хиллехьара‚ (Делах) кхоьруш хиллехьара‚ церан вонаш (къинош) дIадохур дара Оха царех‚ ниIматан ялсамане чу бухкур бара уьш.
Товрат а‚ Инжил а‚ кхин шайн Кхиош-кхобучуьнгара шайга охьадоссийнарг хIоттадеш уьш белахьара‚ шайна лакхахь а‚ когий бухахь а дерг дуур дара цара. Царех нийса уммат а ду. Царех дукхахберш вон хилла шаьш дечуьнца.
ХIай элча! ДIакхачаде хьайга хьан Кхиош-кхобучуьнгара охьадоссинарг. Ахьа и ца дахь – ахьа кхочуш ца дина Цуьнан элчалла. Дала ларор ву хьо нахах. Баккъалла а, Дала ца нисдо керста къам.
Ахьа ала: "ХIай жайнан охIла! Шу цхьанне хIуманна тIехь дац аша Товрат а‚ Инжил а‚ кхин шайн Кхиош-кхобучуьнгара шайга доссинарг а хIоттадалц". Хьоьга хьан Кхиош-кхобучуьнгара доьссинчо алсамбахаза буьтур ма бац царех дукхахберш зулам дарехь а‚ керстаналлехь а. Хьо сингаттаме ма хила керста къам бахьанехь.
Баккъалла а, иман диллинарш а‚ жуьгтий а‚ сабиунаш а‚ насарой а – /царех/ Деле а‚ тIаьхьарчу дийне а иман а диллинарг‚ дика Iамал а йинарг /милла велахь а/ – царна кхерам бац‚ уьш сингаттаме хир бац.
Исраилан кIенташца барт бира Оха /цара Деле а‚ цуьнан элчанашка а иман дуьллур ду аьлла/‚ цаьрга элчанаш а бахкийтира. Шайга элча мел веъча‚ шайн синошна дезарг ца дохьуш‚ цхьаберш харцбира цара‚ цхьаберш бойура.
Царна моьтттура питана хир дац‚ бIаьрзе а‚ къора а хилира уьш‚ тIаккха Дала царна гечдира. ТIаккха царех дукхахберш /юха а/ бIаьрзе а‚ къора а хилира. Дела гуш ма ву цара дийриг.
Керстаналла дина шаьш аьлла болчара: "Баккъалла а, Дела – Марьяман кIант Масихь ву" (Iиса). Масихьа аьлла: "ХIай Исраилан кIентий! АллахIана Iибадат де – сан Далла а‚ шун Далла а. Баккъалла а, милла велахь а, Делаца накъост лаьцна‚ Дала цунна хьарам йина ялсамани‚ цуьнан чугIойла (жоьжахатин) цIе ю. Зуламхошна гIоьнчий ма бац.
Керстаналла дина шаьш аьлла болчара: "Баккъалла а, Дела ву кхааннан кхоалгIаниг". Цхьа а кхин дела вац и ша цхьа Дела воцург. Шаьш олучух уьш ца совцахь – царех шаьш керстанаш хилларш лазош долчу Iазапо схьалоьцур ма бу.
Деле тоба хIунда ца до цара‚ цуьнга гечдар а хIунда ца доьху? И Дела гечдеш а‚ къинхетаме а ма ву.
Марьяман кIант Масихь ма вац элча бен‚ цул хьалха а дIабахана элчанаш‚ цуьнан нана ю уггар бакълуьйш ерг. Уьш шиъа а хилла кхача бууш. Хьажал‚ муха билгалдеш ду Тхо царна аяташ‚ тIаккха хьажал‚ муха Iехийна уьш (шайтIано).
Ахьа ала: "Аша Iибадат до, ткъа, Дела а вуьтий, шен долахь шуна зен а‚ я пайда а боцучунна? И Дела Ша хезаш а‚ хууш а ма ву".
Ахьа ала: "ХIай жайнан охIла‚ шайн динехь дукха тIех ма довла бакъдерг доцучохь‚ шу тIаьхьа ма хIитта цхьана къоман дезаршна‚ ша хьалха тиладелла долчу къоман‚ цо дукхахберш тилийна‚ нийсачу новкъах ша а тиладелла".
Исраилан кIентех керстаналла диначарна неIалт аьлла Давудан а‚ Марьяман кIант Iийсан а багенаца. И – цара йина Iесаллина а‚ уьш дозанех бовлуш хиларна а ду.
Уьш хилла шаьш динчу вочунна вовшашка нехIи ца деш. Ма вон ду-кх цара деш хилларг!
Хьуна го царех /жуьгтех/ дукхахберш бу керстаналла диначарех доттагIий беш. Ма вон ду-кх цара шайна хьалхадаьккхинарг – Дела шайна оьгIазвахийтарехь а‚ Iазапан чохь а уьш гуттар буьсур ма бу.
Делах а‚ пайхамарах а‚ цуьнга доссинчух а уьш тешаш хиллехьара‚ уьш доттагIий /валеш/ бина лоьцур а бацара цара‚ мухха делахь а, царех дукхахберш песакъаш бу.
Хьуна а карор ма бу иман диллинчарна мостагIаллица нахах уггаре чIогIа берш жуьгтий а‚ шаьш ширк динарш а. Хьуна а карор ма бу царех иман диллинчарна безамца уггаре гергара берш, шаьш аьлларш: "Баккъалла а, тхо насарий (христианаш) ду". Иза царех къиссисаш (мозгIараш) а‚ рухIбанаш (монахаш) а хиларна а‚ цара куралла ца ярна а ду /иштта Эфиопера насараша хаза тIелецира шайн тIебаьхкина хилла болу бусулбанаш/ .
Шайна хезча элчане доссинарг хьуна го церан бIаьргаш бIаьрхийх буьзна шайна девзина бакъдолчух. Цара олу: "Тхан Кхиош-кхобург‚ Оха иман диллина. Тхо (Ахь) дIаязделахь шахIадат далочаьрца.
Тхуна хIун ду ца теша Деле а‚ Цо тхоьга деъначу бакъдолчуьнга а‚ тхо чIогIа лууш ду тхан Кхиош-кхобучо тхо чудохуьйтийла (ялсамани чу) дикачу къомаца".
Дала миэл белира царна цара аьллачунна дуьхьал – бошмаш (ялсамане)‚ шайн бухахула татолаш оьхуш йолу‚ гуттар лаьттар бу уьш цу чохь. И бу дикачеран бекхам.
Цатешарш а‚ Тхан аяташ харц динарш а – уьш бу жоьжахатин дай.
ХIай иман диллинарш! Аша хьарам ма елаш Дала шайн хьанал йина цIена хIуманаш‚ шу дозанах ма довлалаш. Баккъалла а, Далла ца беза дозанах бовлурш.
Аша даа Оха шайна деллачу рицкъанх хьанал, цIена дерг‚ шу Делах кхералуш‚ шу Шех тешаш волчу.
Дала ца лоцу шу (бехке) шун дуйнашкахь (ца хууш) багах даьллачуьнца‚ амма Цо лоцу шу (бехке) дуйнашца аша чIагIдина хиллачуьнца. Цуьнан кафарат ду итт мискачунна кхача баор‚ юкъара аша шайн охIланна баош ма хуьлу, я царна духар далар а‚ я лай азат ваккхар а. И ца карийначунна – кхаа дийнахь марха лацар. И ду, аша биъча, шун дуйнийн кафарат. Ларде шайн дуйнаш. Иштта билгалдоху шуна Дала Шен аяташ, шу хилархьама баркалла олуш.
ХIай иман диллинарш! ЧагIар а‚ майсир а‚ цIуш а‚ пхерчий а – шайтIанан белхан рижс ю‚ дIакъаста цунах – шу даккхийде тарло.
ШайтIанна лаьа чагIарца а‚ майсирца а шуна юккъе мостагIалла а‚ оьгIазло а йожо‚ Делан цIе яккхарх а‚ ламазах а шу духатоха а‚ аша ца соцуьйту?!
Шу муьтIахь хилалаш Далла‚ шу муьтIахь хилалаш элчанна‚ ларлолаш /вочух/. Шу дIадерзахь‚ шуна хаалаш: Тхан элчанна тIехь ду билгало дIакхачор.
Иман диллинчарна‚ дика Iамалш йиначарна къа дац цара (хьалха) диъначунна уьш кхоьруш хилча‚ иман а диллича‚ дика Iамалш а йича‚ тIаккха а кхоьруш хилча‚ иман диллича, юха а /вочух/ кхоьруш хилча, диканиг деш хилча. Далла беза диканиг деш берш.
ХIай иман диллинарш! Зенне а зуьйр ма ду шу Дала таллар дечу хIуманца (хьоза я кхин акха делахь) шена шун куьйгаш а‚ чоьмукъаш а тIекхиъна долчу Далла вовзархьама Ша гуш воццушехь Шех кхоьруш верг. Цул тIаьхьа дозанах ваьлларг – цунна лазош долу Iазап ду.
ХIай иман диллинарш! Аша дийнаташ (акхарой) ма дайалаш шаьш хьаьж дихкина долуш. Шух шена хуъушехь цхьаммо и диэхь – цуьнан бекхам бу даьхнех цо дайинчун барам /сагIина даккхар/‚ цуьнца хьукам дийр ду шух шина Iедале волчу стага и гIурбанна кечдина бежана КаIбе кхочуьйтуш‚ я (цуьнан бекхам бу) кафарат дар – мискачу нахана даа хIума далар‚ я цуьнан метта (мискачарна дала хIума дацахь) марха кхабар‚ шен гIуллакхан бала Iовшархьама. Гечдина Дала хьалха даьлларг. Вуха а цунна тIеверзахь (и къа дан) цуьнгара бекхам оьцур бу Дала. Дела веза а‚ бекхам оьцуш а ву.
Хьанал ду шуна таллар дан хIордан дийнаташна‚ цуьнан (хIордан дийнатийн) кхача а шуна а‚ (новкъахь) боьдуш болчу нахана а (хьанал ду) пайдаэца. Хьарам ду шуна таллар дан аренан дийнаташкахь шу хьаьжцIахь мел ду. Шу кхералуш Делах‚ шу Шена тIе гулдийр долчу.
Дала дина КаIба – хьурман цIа – нахана гIоьнна а, пайденна а, (иштта хилийтина Дала) хьурман бутт а‚ гIурбанан бежана а‚ туьтеш а (бежанан логах тосу хIуманаш, и билгалдархьама). Иза ду шуна хаийтархьама Дела стигланашкахь а‚ лаьттахь а дерг хууш вуйла‚ Дела массо хIума хууш верг вуйла.
Хаалаш‚ Дела таIзарехь чIогIаниг вуйла‚ Дела гечдийриг а, къинхетам бийриг а вуйла.
Элчанна тIехь дIакхачор а бен дац‚ Дела хууш ма ву аша гучудоккхрг а‚ аша къайладоккхург а.
Ахьа ала: "Боьханиг а‚ цIенаниг а ца нисло‚ боьханиг дуккха хиларо хьоьга тамаша байтинехь а (хьо цецваьккхинехь а). Делах кхералуш‚ хIай хьекъал дерш‚ шу даккхийден мегара!"
 ХIай иман диллинарш! Ма хитталаш цхьацца (пайда боцу) хIуманех лаьцна‚ уьш шуна гучуялахь – шуна ца там бийр бу цара. Аша царех КъурIан дуссучу хенахь хиттахь‚ уьш шуна гучуер ю – Дала гечдина царех. И Дела гечдеш верг а ву‚ дукха собаре верг а ву (шун таIзар ца деш).
 Царех хаьттира шул хьалха цхьана къамо – тIаккха цара керстаналла дира цуьнца.
 Дала ца хилийтина (Дала тергал е ца боху) бахьират а‚ саибат а‚ василат а‚ хьам а‚ амма керстанаша Далла тIекхуллуш ду харцдерг‚ царех дукхаберш кхеташ ма бац.
 Цаьрга элча: "Схьадуьйла Дала доссинчунна тIе а‚ элчана тIе"‚ цара олу: "Тоам бу тхуна тхан дай шена тIехь карийнарг"‚ церан дай хIумма хууш ца хиллехь а‚ нийсачу некъахь ца хиллехь а?
 ХIай иман диллинарш! Шуна тIехь ду шун догIмаш. Шуна зен ма дийр дац ша тилавеллачо шу нийса деллачул тIаьхьа. Шун массеран дIадерзар Деле ду‚ тIаккха Цо дуьйцур ду шуьга аша деш хилларг.
 ХIай иман диллинарш! Шух цхьанна валар тIедеъна весет деш шуна юккъехь тешалла дан деза шух Iедале волчу шиммо‚ я шух воцчу кхечу шиммо‚ нагахь санна шу новкъахь долуш шу валаран цамгаро схьалацахь. Нагахь санна шу шекдалахь‚ уьш шиъ сацор ву /малхбузен/ ламаз диначул тIаьхьа‚ тIаккха цу шиммо Делаца дуй буур бу шу шеко еш делахь: цуьнца мах ца оьцу шаьш аьлла‚ и /дуй буург, я шен тIехь тешалла деш верг/ шен гергара велахь а‚ "Оха хьул ца до Делан тешалла‚ и динехь – тхо хир ма ду къинош дечаьрех"‚ аьлла.
 Нагахь санна гучудалахь и шиъ къина хьакъ хилар – кхин шиъ хIуттур ву церан меттана‚ хьалхалера шиъ хьакъ хиллачарех а волуш‚ цара шиммо дуй буур бу Делаца: "Тхан тешалла бакъ ма ду цу шиннан тешаллал‚ тхо дозанах девлла ма дац, девллехь тхо зулам диначарех хир ма дара".
 И герга ду цара тешалла дан шен (нийсачу) некъахь‚ я уьш кхоьруш хиларан дуйнаш духататтарах, церан дуйнел тIаьхьа. Шу Делах кхералаш‚ ладугIуш а хилалаш‚ Дала нийса ца до песакъ къам.
 Оцу (къемат) дийнахь Дала гулбийр бу элчанаш‚ Цо эр ду: "ХIун жоп делла шуьга". Цара (элчанаша) эр: "Iилма дац тхан (тхуна хаац)‚ баккъалла а, Хьо ма ву къайленаш дика хуург".
Дала аьллера: "ХIай Марьяман кIант Iиса‚ ахьа дагадаийта хьайна а‚ хьан нанна а хилла долу Сан ниIмат. Аса чIагI ма вира хьо Дезачу Сица‚ аган чохь волуш нахаца хабар дуьйцара ахьа‚ воккха хилча а‚ Аса хьуна ма Iамийра жайна а, хьекъалалла а‚ Товрат а‚ Инжил а‚ ахьа ма кхуллура поппарх хьозанан сурт санна Сан пурбанца‚ цу чу са доIура ахьа – и хьоза хуьлура Сан пурбанца‚ ахьа товора бIаьрса доцург а‚ барс (проказа) цамгар ерг а Сан пурбанца‚ велларг хьалагIаттавора ахьа Сан пурбанца; хьо лар ма вирий Аса бану Исраилех‚ хьо царна тIе билгалонашца веъча. ТIаккха царех керстанаша ма элира: "Иза билггала холмачалла ду",
 Аса дагчу ма диллира хьаварешна (Iиса пайхамаран асхьабаш (апостолаш) Соьга а‚ Сан элчане а иман дилла‚ аьлла. Цара элира: "Оха иман диллина‚ ахьа тешалла де тхо бусулбанаш хилар (Iаьрбийха – муслим – Далла муьтIахь верг)".
 Хьавареша ма элира: "ХIай Марьяман кIант Iиса‚ хьан Элана (Далла) мегар дарий тхуна стиглара шун (даарш долу стол) доссо?" Цо элира: "Делах кхера шу муъма нах хилла делахь".
 Цара элира: "Тхуна лаъа цу чуьра хIума яа‚ тхан дегнаш чIагIдан (тешарца)‚ хаа лаьа тхуна хьо тхоьга бакълийна хилар (иманах а‚ Делах а лаьцна дийцарехь)‚ тхо цунна тIехь тешаш хила а".
 Марьяман кIанта Iисас элира: "Тхан Дела – тхан Эла (Дела)‚ доссадехьа тхуна стиглара шун‚ тхуна дезде (Iид) хир дара цунах тхан хьалхарчунна а‚ тхан тIаьхьарчунна а‚ хьоьгара делил а хир дара. Рицкъа лолахь тхуна. Хьо уггар дикачех рицкъа лург ма ву".
 Дала элира: "Аса доссор ду шуна и (шун‚ даарх дуьззина). ТIаккха цул тIаьхьа шух керстаналла динчунна – аса Iазап дийр ма ду цунна Iазапца‚ Iаламехь – цхьаннена ца динчу кеппара".
 Дала эр: "ХIай Марьяман кIант Iиса‚ ахь аьллера нахе хьуо а‚ хьан нана а ши дела ву алий тIелаца‚ АллахI витий‚ аьлла?" Цо эр: "Хьо цIанво аса‚ суна ала лур дац сайгахь хьакъ доцург. Аса и аьллехьара – Хьуна и хууш хир ма дара. Соьгахь дерг Хьо хууш ма ву‚ Хьоьгахь дерг со хууш ма вац. Баккъалла а, Хьо ма ву къайленаш хуург.
 Ца элира аса цаьрга Ахьа соьга шеца омра динарг бен – "Iибадат делаш Далла‚ сан Эла‚ шун Эла хилла волчу". Со царна тIехь теш вара‚ со цаьрца мел волу‚ Ахьа со валийтинчул тIаьхьа Хьо ву-кх царна тIехьожург. Хьо массо хIуманан теш ма ву.
 Ахьа царна Iазап дахь а – уьш хьан леш бу-кх‚ Ахьа царна гечдахь, баккъалла а, Хьо веза верг а‚ хьукма нийса деш верг а ву-кх".
 Дала эр: "ХIара де ду бакъ лийначарна шайн бакъхиларо пайда бийр болуш‚ царна бошмаш (ялсамане) ю‚ шайн бухахула оьхуш татолаш долуш‚ цу чохь лаьттар бу уьш гуттар а. Дела реза хуьлда царна‚ уьш а реза хуьлда Цунна – иза боккха толам бу".
Делан ду-кх стигланийн а‚ лаьттан а‚ цу чохь долчун а долалла‚ И ву-кх массо хIуманна тIехь ницкъ берг.
 Хастам бу Далла‚ Ша стигланаш а‚ латта а кхоьллинчу‚ Ша бода а‚ нур а динчу. ТIаккха а керстанаша шайн Кхиош-кхобучуьнца нисбо /кхиберш/.
 И ву шу кхоьллинарг поппарх‚ тIаккха ажал хIоттийна. /Кхин/ ажал ю, хан тоьхна ю цунна гергахь /шу гIовтто/. ТIаккха а шу шеко еш ду. 
 И – АллахI ву‚ ша стигланашкахь а ву‚ лаьттахь а ву. Цунна хаьа шун къайлах дерг а‚ шун гучохь дерг а. Цунна хаьа аша шайна тIедохьуш дерг а.
 Шайн Кхиош-кхобучуьнгара аятех цхьа а аят ца деъна цаьрга‚ уьш цунах дIабоьрзуш бен.
 Харцдира цара бакъдерг, и шайга деъначул тIаьхьа. ТIаьхьа догIур ду цаьрга хабарш‚ уьш шайх цабешаш хилла долу.
 Царна ца го-техьа: мел дукха хIаллакдина Оха царел хьалха халкъаш‚ Оха чIагIбина бара уьш лаьттахь, шу ца чIагIдинчу кепара‚ стигла йоссийра Оха царна тIе догIанца‚ церан бухахула лелаш татолаш хилийтира Оха‚ тIаккха Оха хIаллакбира уьш шайн къинош бахьанехь‚ царел тIаьхьа кхин халкъаш кхиийра Оха.
 Оха доссош делахьара жайна хьоьга кехата тIехь‚ шайн куьйгашца цунах хьакхалур бара уьш – керстанаша эр ма дара: "Билггала бозбуанчалла ду-кх хIара".
 Ма элира цара: "Малик доссийна хиллехьара цунна тIе". Оха малик доссийна хиллехьара – кхочушхир дара гIуллакх‚ тIаккха а уьш хьоьжуш лоттуьйтур бацара.
 Оха и хилийтинехьара малик – и дахийтина хир дара Оха адаман хьесапехь, цу тIехь а /кегари/ хало йийр яра Оха, цара шаьш еш ерг.
 Хьоьл хьалха а элчанаш сийсазбина. Царех ца бешаш болчарех хьакха ма делира уьш шаьш сийсазбеш хилларг.
Ахьа ала: "ДIа-схьа ида лаьттахула‚ тIаккха хьовсал шу‚ муха хилла (дин) харцдинчеран тIаьхье".
Ахьа алал: "Хьенан ду стигланашкахь дерг а‚ лаьттахь дерг а?" Ахьа ала: "Делан ду". Шена тIедиллина Цо къинхетам бар. Гулданне а гулдийр ма ду Цо шу Къематдийне‚ шена чохь шеко йоцчу. Шайна иэшар динарш – цара иман дуьллур дац.
Цуьнан ду буьйсанна а‚ дийнахь а тийна (я дехаш) хилларг. И хезаш а ву‚ хууш а ву.
Ахьа ала: "Ша стигланийн а‚ лаьттан а кхоллархо волу Дела воцург /кхин/ лоцу, ткъа, аса доладийриг? И ву кхача луш‚ Цунна ца ло кхача". Ахьа ала: "Суна омра дина цхьалгIа бусулба хила аьлла‚ хьо хиллане а ма хилалахь ширк динчарех"‚ аьлла.
Ахьа ала: "Со кхоьру сайн Кхиош-кхобучунна со Iеса хилахь деза-доккхачу дийнан Iазапах".
Цу дийнахь ша цунах хьалхаваьккхинарг – Цо цунах къинхетам бина. И билггала толам бу-кх.
Дала хьо цхьана зене лацахь – вац хьуна и айдийриг И ша бен. Цо хьо лацахь цхьана дикане – И массо хIуманна ницкъ кхочуш ву.
И ницкъ болуш ву Шен лешна тIехь. И ша хьукаме верг а ву‚ сов дика хууш верг а ву.
Алал: "ХIун ду уггар доккха тешаллица?". Ала: "Дела ву теш суна а, шуна а юккъехь‚ соьга ваьхьеца даийтина хIара КъурIан‚ аса шеца кхерам тасархьама и шуна а, и /шега/ кхаьчначуьнга а. Шу ду тешалла деш Делаца кхин делий бу, бохуш?" Ала: "Аса тешалла дац". Ала: "Баккъалла а, и – цхьа Дела ву‚ со цIена ву аша Делаца накъост лацарх".
Оха шайна жайна даийтинчарна вевза и‚ шайн кIентий бовзаре терра, шайна иэшар динарш – уьш бу цатешаш‚
Мила ву зуламе Далла тIе харцдерг кхоьллинчул‚ я Цуьнан аяташ харц динчул? Баккъалла а, бакхийбе ма бац зуламхой.
Оцу /къемат/ дийнахь Оха гулбийр ма бу уьш массо‚ тIаккха Оха эр ду ширк диначаьрга: "Мичахь бу шун накъостий‚ аша кхоьллина хилла болу (делий бу, бохуш, довдина хилла борлу)?"
ТIаккха церан /кхин/ бехказло ма ца хилира, цара алар бен: "ВаллахIи‚ тхан Кхиош-кхобучух дуй ма буу Оха‚ тхо ма ца хиллера ширк динарш".
Хьажал! Муха харцлоь уьш шайна тIехь! ДIатилира царех шаьш кхуллуш хилла долу харцдерг.
Царех хьоьга ладугIуш верг ву. Церан дегнашкахь парчош дина Оха, уьш цунах ца кхетийта‚ церан лергаш чохь къоралла йина. Массо делил шайна дайча а‚ ца теша уьш цунах, мел дуккха хьо волчу беъчи а‚ хьоьца къуьйсу цара‚ цатешачара олу: "Уьш-м хьалхалерачийн туьйранаш дара".
Уьш оцунах /нах/ бухатухуш бу‚ шаьш а гена бовлуш бу цунах. Цара хIаллакдеш-м дац шайн догIмаш бен‚ уьш кхеташ ма бац.
Хьуна гича уьш жоьжахатина тIехIиттина‚ цара олуш: "Ма декъаза хили тхо! Духадахийтахьара тхо – ма харцдийр дацара Оха тхайн Кхиош-кхобучун аяташ‚ тешачарех хир дара тхо".
Гучудаьлла царна шаьш хьалха хьулдеш хилларг. Уьш юхабахийтича а шайга ма де аьллачунна тIебоьрзур ма бара уьш‚ баккъалла а, уьш харцлуьйш ма бу.
Цара олура май: "ХIара вайн дуьненан дахар бен, кхин дахар ма дац‚ вай дендийр долуш ма дац".
Хьуна уьш гича шайн Кхиош-кхобучун хьалха хIиттина! Цо олуш: "Бакъ ду-й хIара?" Цара олуш: "ХIаъ‚ ду вайн тхо Кхиош-кхобучу Деллара". Цо олуш: "Iовша шайна Iазап, шаьш цатешаш хиларна!"
Ийшира шаьш Делаца цхьаьнакхетар харцдинарш – цIеххьана шайна сахьт хIоьттича, элира цара: "Ма бала бу-кх вайна‚ вай ша тергал ца динарг бахьанехь". Цара дIахьур ду шайн къинош шайн букъа тIехь. Ма вон хIума ду-кх цара шайна мохь бинарг!
Дуьненан дахар ма дац ловзар а, синкъерам а бен‚ баккъалла а, эхартан цIа дика ду /Делах/ кхоьруш болчарна‚ аша ойла ца йо-те?
Тхо хууш ду‚ баккъалла а, цара дуьйцучо хьо ванне а пошме ма во. Баккъалла а, хьо харцвеш бац уьш – шаьш зуламхой бу Делан аяташ керста деш.
Хьол хьалха а харцбина элчанаш – собар дира цара шаьш харцдинчунна тIехь‚ шаьш лазорна тIехь шайга Тхан гIо даллалц. Делан дешнаш хийцо стаг вац. Хьоьга ма деъний элчанийн хабар.
Уьш дIаберзар хьуна доккха хеташ делахь‚ хьуна магахь лаьттахь ор лаха‚ я стигла вала лами каро, тIаккха цаьрга цхьа аят (делил) дала – (де иза! – хIун пайда хир бара?) Далла лууш хиллехьара‚ Цо гулбийр бара уьш нийсачу некъа тIе. Хьо хиллане а ма хилалахь жехIалчу нахах.
/Хьан кхайкхарна/ жоп лур ду баккъалла а, хезаш болчара‚ ткъа белларш а – Дала денбийр бу уьш‚ тIаккха Цуьнга дIаберзор бу.
Цара элира: "Шен Кхиош-кхобучуьнгара аят доьссинехьара цуьнга". Ахьа ала: "Баккъалла а, Дела ницкъ кхочуш ву аят доссо‚ делахь а царех дуккханнаш ца хууш бу".
Цхьа а дийнат ма дац лаьттахь‚ цхьа а хьоза ма дац тIома долуш шен тIемашца – шаьш шу санна умматаш долуш бен. ХIумма а диц ца дина Оха кху жайна чохь. ТIаккха шайн Кхиош-кхобучуьнга уьш дIагулбийр бу.
И Тхан аяташ харцдеш берш бу къора‚ мотт ца хууш‚ боданехь Iохкуш. Далла лууш верг тилавала вуьту Цо‚ Шена лууш верг нийсачу новкъа вуьллу Цо.
Ахьа ала: "Шуна гой! Ткъа Делан Iазап шайга деъча‚ я сахьт шайна тIехIоьттича‚ Дела воцучуьнга кхойкхур дара аша шу хиллехь бакълуьйш?"
ХIан-хIа! Цуьнга кхойкхур дара аша. Айдийр дара Цо аша шега кхайкхинарг, Шена лаахь. Аша дицдийр дара шаьш ширк динарг.
Хьоьл хьалха а бахкийтира Оха халкъашна /элчанаш/‚ уьш баланашца (мискаллица)‚ халонашца (цамагаршца) схьалийцира Оха‚ уьш мукIар хир бацара-те?
Тхан ницкъ шайга беъча хьаста хIунда ца белира уьш /Далла/? Делахь а къиза хилира церан дегнаш. Хаздира царна шайтIано шаьш лелош хилларг.
Цара шайга шеца хьехам бина хилларг (кхерам тесна хилларг) дицдича, Оха дIайиллира царна массо /дикачу/ хIуманан неIарш (шайн къиношкахь уьш дуккха латтийтархьама)‚ уьш бакхийбуьйш болуш шайна деъначух‚ /тIаккха/ цIеххьана схьалийцира Оха уьш – тIаккха цара догдиллира массо диканах.
Хадийра ша зулам деш хиллачу халкъан тIаьхье. Хастам бу Далла – Iаламийн Дена /Далла/.
Ахьа ала: "Шу хьовсал‚ Дала шун лерса а‚ бIаьрса а схьаэцча‚ шун дегнашна Цо мухIар тоьхча‚ АллахI воцчу муьлхачу дала шуна и лур дара? Хьажал! Муха билгалдоху Оха аяташ – тIаккха а уьш /бакъдолчух/ дIабоьрзу".
Ахьа ала: "Хьовсал! Дийцийша суна‚ Делан Iазап шайга цIеххьана деъча я гуш деъча, зуламе къам бен хIаллакьхир дуй?"
Оха бохуьйтуш ма бац элчанаш цара /дика Iамал йиначарна/ кхаъ боккхуш‚ /вон Iамал йиначарна/ кхерам тосуш бен. Иман диллинарг а‚ диканиг динарг а – кхерам бац царна‚ уьш пошме хир бац.
Тхан аяташ харцдинарш – царех хьакхалур ду Iазап уьш песакъ хиларна.
Ахьа ала: "Аса ца боху шуьга: "Сан гергахь Делан хазнаш ду"‚ суна ца хаьа къайле а‚ аса ца боху шуьга: "Со малик ду". Со тIаьхьахIуттуш ву сайга луш долчу вехьешна". Ахьа ала: "Ткъа цхьанийса буй-те бIаьрса доцург а‚ бIаьрса дерг а. Аша ойла ца йо-те?"
Ахьа цуьнца хьехамбе шаьш шайн Кхиош-кхобучунна хьалха гулдийриг хиларх кхоьруш болчарна‚ царна вац И воцург доладийриг а‚ гIодаккхархо а – уьш хила мегара кхоьруш.
Ахьа дIа ма лелхабе Iуьйренца а‚ суьйренца а шайн Деле кхойкхуш берш‚ Цуьнан юьхь лууш /миска бу алий, хьалдолчарна тамбархьама/. Церан хьесап цхьана а хIуманца хьуна тIехь дац‚ хьан хьесапан хIумма а царна тIехь а дац (хьоьга хоттур дац церан къинойх я дагчохь дерг бахьанехь, иштта цаьрга а – хьо бахьанехь). Ахьа уьш дIалелхабой – хьо зулам динчарех хуьлу.
Иштта Оха зийра уьш вовшашца, цаьрга алийтархьама: "ХIорш бу уьш Дала вайна юккъера шайна диканаш делларш". Ткъа Дела вац дика бевзаш шукар дийраш?
Хьо волчу баьхкича Тхан аятех тешаш берш, ахьа ала: "Салам шуна". Шун Кхиош-кхобучо Ша Шена тIедиллина къинхетам бар: нагахь шух цхьаммо вон дахь ца хууш‚ тIаккха цул тIаьхьа тоба дахь‚ дика Iамал яхь – баккъалла а, И ву-кх /цунна/ гечдеш а‚ къинхетаме а.
Иштта ма-дарра дIадуьйцу Оха аяташ‚ къинош диначарна а некъ билгалбалийтархьама а.
Ахьа ала: "Аса ца магаийна сайна Iибадан дан Дела воцучуьнга аша шега кхойкхучуьнга". Ала: "Со тIаьхьа ца хIоьттина шун дезаршна. ТIаккха со тиллавелла хир вара‚ нийсачу новкъахь болчарех хир ма вацара".
Ахьа ала: "Баккъалла а, со сан Кхиош-кхобучун билгалонна тIехь ву‚ аша и харцдина (Делера бакъдерг). Соьгахь дац шу шеца сихлуш дерг‚ хьукма Делан бен дац – Цо дуьйцу бакъдерг‚ Иза дика къастамбийриг ма ву.
Ахьа ала: "Соьгахь делхьара шу шеца сихлуш дерг‚– сан а‚ шун а юккъера гIуллакх чекхдаьлла хир дара. Дела дика бевзаш ву-кх зуламхой".
Цуьнгахь ду-кха къайленан /хазнийн/ догIанаш. Цунна Шена бен ца хаьа уьш. Аренгахь дерг а‚ хIорда чохь дерг а хууш ву-кх И‚ гIа охьа догIур ма дац Цунна хууш бен‚ буьртиг /кхуьур/ ма бац лаьттан боданашкахь‚ я тIуналла а‚ я йокъалла а /южур/ ма яц‚ ша билгалчу жайна чохь йолуш бен.
Шу буьйсанна долуьйтург ву Иза‚ аша дийнахь деш дерг хууш ву И – тIаккха цу чохь /дийнахь/ шу дендо Цо – цIе тоьхна йолу хан кхочуш -хилийтархьама. Цуьнан тIе ду шун дIадерзар‚ тIаккха Цо дуьйцур ду шуьга‚ аша лелош хилларг.
Иза ницкъ кхочуш ву Шен лешна тIехь. Шуна тIе боуьйту Цо хехой. Шун цхьаннена тIе валар деъча – Тхан элчанаша /маликаша/ кхочушдо и – цара ледарло ца йолуьйту.
ТIаккха берзабо уьш Далла тIе‚ церан бакъ доладийриг волчу. Хьукма Цуьнан дац? Уггар сиха ву И хьесап дарехь.
Ахьа ала: "Мила ву и шу аренан а‚ хIордан а боданехь ларден дерг‚ аша Шега мукIар а хилла‚ къайлах кхойкхуш верг: "ХIокхунах Цо тхо кIелхьара дахахь‚ тхо хиланне а хир ма ду баркалла олучарех!?" /олуш/.
Ахьа ала: "Дала кIелхьара дохур ду шу цунах а‚ массо балех а – тIаккха а аша Цуьнца накъост ма лоцу".
Ала: "Иза /Дела/ ницкъ кхочуш ву шуна тIе Iазап доссо‚ шуна тIехула а‚ шун когийн бухахула а‚ я шу тобанашка декъа‚ цхьаболчара вукхеран бала хьегабайта а". Хьажал‚ муха ма-дарра дуьйцу Оха аяташ, уьш хилархьама кхеташ.
Харцдина хьан къомо и – и бакъдерг ма ду-й. Ахьа ала: "Со ца хили шуна тIехь векал" (шун гIуллакхаш кхочушдан).
ХIора (Делан) хабаран (пайхамараллин) шен меттиг ю – тIаьхьа хуур ду шуна.
Хьуна гича Тхан аяташ сийсаза хьехош берш – гена вала царех‚ уьш кхечу хабарна тIебовллалц. Я хьо ванне а вицволуьйтур ву шайтIано – тIаккха дагадеъначул тIаьхьа кхин зулам дечу къомаца охьа ма хаалахь.
/Делах/ кхоьруш болчарна церан хьесапах хIумма хир дац‚ делахь а хьехам бар ду-кх /царна тIехь/ – уьш кхоьруш хир бацара-те.
Бита и шайн дин ловзаре а‚ забаре а даьккхинарш‚ шаьш дуьненан дахаро Iехийнарш. Ахьа хьехамбе цуьнца /КъурIанца/ са (адам) ша тардинчо хIаллак ца дайтархьама – вац цуна Дела воцург доладийриг а‚ цуьнан гIо лоцур верг а‚ мелла а (жоьжахатина) дуьхьал мах белча а – оьцур бац цуьнгара и. Уьш бу шаьш динчуьнца шаьш хIаллакьхилларш‚ царна ду цIийдина хинан малар а‚ лазош долу Iазап а, уьш хиларна цатешаш.
Ахьа ала: "Вай кхойкху, ткъа, Дела а вуьтий вайна пайда а‚ зен а ца дечуьнга? Вай духадерзина хир ма ду /керстаналле/ Дала вай нийсдинчул тIаьхьа‚ лаьттахь шайтIано ша Iехийнчух тера хьере а хилла‚ шен накъостий болуш шега нийсачу новкъа кхойкхуш: "Схьавола тхуна тIе"‚ бохуш. Ахьа ала: "Делан нийса некъ – и бу нийса некъ‚ тхуна омра дина Iаламийн Дена муьтIахь хила,
ламаз хIоттаде‚ Цунах /Делах/ кхера"‚- аьлла. И ву шу Шена тIе дIагулден верг.
И ву стигланаш а‚ латта а Ша кхоьллинарг бакъонца. Цо "Хила!" аьллачу дийнахь – хуьлу. Цуьнан дош бакъдерг ду. Сур локхучу дийнахь паччахьалла Цуьнан ду‚ къайлах дерг‚ гучохь дерг хуург И ву. И Ша хьикмате верг ву‚ сов дика хууш верг ву.
ИбрахIима аьллера шен дега Азаре: "Ахьа цIуш лоьйцу, ткъа, делий бой? Хьо а‚ хьан къам а билггалчу тиларчохь гуш ву-кх со".
Иштта гойту Оха ИбрахIимна стигланийн а‚ лаьттан а паччахьалла, и хилийтархьама /Делах/ кхоьруш болчарех.
Шена тIе буьйса кхоллаелча‚ цунна /ИбрахIимна/ гира седа. Цо элира: "И ву сан Дела". И дIатилча цо элира: "Суна ца беза дIатуьлуш берш".
Шена бутт байча кхеташ‚ цо элира: "И ву сан Дела". Иза а дIатилча‚ цо элира: "Сан Кхиош-кхобучо со ца нисвахь‚ со хир ву тиладеллачу къомах".
Шена малх гича кхеташ‚ цо элира: "Иза ву сан Дела‚ иза уггар воккха ву". Иза а дIатилча‚ цо элира: "ХIай сан къам‚ со цIена ву-кх аша /Делаца/ накъост лацарх.
Аса ерзйина сайн юьхь стигланаш а‚ лаьтта а Кхоьллинчуьнгахьа‚ доггах /массо харцдинах бакъдолчу дина/ тIевирзина‚ со вац /Делаца/ накъост лоцучарех".
Цуьнан къомо къийсира цуьнца. Цо элира: "Соьца къуьйсу аша Дела бахьанехь? Цо со нийсачу новкъа ма виллина. Со ца кхоьру аша Делаца накъост лоцуш болчарех‚ сан Кхиош-кхобучунна лууш долчу хIуманах бен. Массо хIума чулаьцна сан Кхиош-кхобучо Iилманца‚ аша ойла ца йо?
Со муха кхоьру аша /Делаца/ накъост лаьцначарех‚ шу а ма ца кхоьру Делаца шаьш накъост лаьцна хиларх‚ шайн доссийна цхьа а делил доццушехь. /Цу/ шина тобанех муьлханиг ю уггар хьакъ кхерам цахиларна‚ шу хууш хиллехь?"
Тешна хилларш‚ шайн иман зуламех ца эввинарш – уьш бу шайна кхерам боцурш‚ уьш бу нийсачу новкъахь.
И ду Тхан делил‚ Оха делла и ИбрахIимна шен къомана тIехь. Тхайна луург даржашкахь хьалавоккху Оха. Баккъалла а, хьан Кхиош-кхобург ма ву хьикмате верг а‚ хууш верг а.
Оха цунна совгIатна велира Исхьакъ а‚ ЯIкъуб а. Берриге нийсачу новкъа нисбира. Нухь а нисвира Оха нийсачу новкъа /царел/ хьалха. Цуьнан /ИбрахIиман/ зуьретах ву Давуд а‚ Сулайман а‚ Аюб а‚ Юсуф а‚ Муса а‚ ХIарун а. Иштта бекхамбо Оха диканиг дечарна.
Закари а‚ Яхьъя а‚ Iиса а‚ Ильяс а – массо а дикачарех ву.
ТIаккха ИсмаIил а‚ ЯсаI а‚ Юнус а‚ ЛутI а – массо а вазвина Оха Iаламел.
Церан дайх а‚ церан зуьретах а‚ церан вежарех а /бевллачарна а делла Оха и ниIмат/, уьш хаьржина Оха‚ нисбира нийсачу новкъа.
Иза – Делан нийса некъ бу‚ цуьнца нисво Цо шен лех Шена луург. Цара /Делаца/ накъост лаьцна хиллехьара‚ цара йина хилла Iамалш йовр ма яра.
Уьш бу Оха шайга жайна а‚ хьукам а‚ пайхамаралла а делларш. ХIорш цунах ца тешахь – Оха цуьнца векал дина /кхин/ къам‚ ша цуьнца керстаналла дийр доцуш долу.
Уьш бу Дала нисбинарш. Церан нийсачу новкъа тIаьхьахIотта хьо. Ахьа ала: "Аса шуьгара мах ца боьху цунах. И ма бац Iаламашна хьехам бен".
Далла ца хадийра цара хьакъ болу мах, шаьш олуш: "Дала ца доссийна стаге хIумма а". Ахьа ала: "Хьан доссийна жайна‚ шеца Муса веъна волу‚ нур а нийса некъ хилла болу нахана? Аша цунна тептарш до: гучудоккху цхьадерг‚ хьулдо дукханиг? Шуна Iамийна ма ду шуна а‚ шун дайшна а ца хуург". Ахьа ала: "Дала" /доссийна/ ТIаккха бита уьш шайн тиларчохь ловза.
ХIара жайна а‚ Оха доссийна и‚ ша беркате а долуш‚ шел хьалхарниг бакъдеш долуш‚ яртийн нанна а‚ цунна гонаха долчунна а кхерам таса а. Эхартах тешаш берш теша цунах /КъурIанах/. Уьш шайн ламазаш Iалашдеш бу.
Мила ву Далла тIе харцдерг кхоьллинчул зуламе? Я аьллачул: "Шега вехьий деъна"‚ вехьех хIумма а ца деъна цуьнга. Я аьллачул: "Аса а доссор ду Дала доссийначух тераниг". Хьуна гича и зуламхой баларехь сауьйзуш‚ маликаша церан куьйгаш даржош /олуш/: "Арадаха шайн синош‚ тахана сийсазаллин Iазапца бекхам бу шуна аша Далла тIехь бакъдерг доцург олуш хиларна‚ шу Цуьнан аятех ца дешаш хиларна.
Шу даьхкина тхуна тIе цхьацца-цхьацца, Оха шу ма кхоьлли дуьххьахалгIа‚ аша дитира Оха шайна делларг шайн тIехьа. Тхуна-м ца го шуьца шун гIодаккхархой‚ шуна моьттуш хилла болу шаьш шун накъостий бу. ДIахедира шун юкъ‚ дIатилира шух шуна моьттуш хилларг.
Баккъалла а, Дела ву дадош верг хIу а‚ тIум а‚ дийна дерг деллачух схьадоккху Цо‚ делларг дийначух схьадоккхург а ву Иза. И ву шун Дела – шу муха Iехош ду /харцдолчо/!?
Сатасар къастадийриг ву И‚ буьйса йина Цо тийналла хилла‚ малх а‚ бутт а кхоьллина дIа а, схьа а лелачу хьесапца. И ду ша везза волчун‚ ша хууш волчун дIахIоттор.
И ву шуна седарчий кхоьллинарг‚ аренан а‚ хIордан а боданехь шуна некъ карабан. Оха билгалдина аяташ хууш долчу къомана.
И ву шу кхиина цхьана сих /Адамах/‚ /ден букъахь/ чIагIдалар а‚ чохь латтар а долуш. Билгалдина Оха аяташ ойла ечу къомана.
И ву стиглара хи доссийнарг‚ цуьнца араяьккхира Оха массо хIуманан орамат‚ цунах хасстоьмаш а бехира Оха‚ арадоху цунах буьртигаш тIеттIа‚ хурманех – цуьнан дуьххьашхала гучудолучех хуьлу кан‚ /хуьлуьйту цо/ кемсийн а‚ зайт-диттан а‚ нарийн а бошмаш‚ тера ерш а‚ тера йоцурш а. Хьовсал шу стоьмашка‚ уьш кхуьуш а‚ мадлуш а. Баккъалла а, цу чохь делилаш ма ду тешаш долчу къомана.
   Далла накъостий хилийтина цара жинех‚ Цо кхоьллина ма ду уьш‚ цара цхьа а Iилма доцуш харцо кхоьллира Цунна – кIентий а‚ мехкарий /бу цуьнан, аьлла/. ЦIена ву И вонах‚ гена ву И цара дечу сибатех.
   Стигланийн а‚ лаьттан а юьхьанца кхоллархо волу – мичара хир ву Цуьнан доьзалхо‚ Цуьнан зуда ма ца хилла‚ Цо Ша а ма кхоьллина массо а хIума‚ массо а хIума Ша хууш верг ма ву Иза.
   И ву шун Дела – шу Кхиош-кхобург – кхин дела вац И воцург‚ массо хIума Ша кхоьллинарг ву И. Цунна Iибадат дейша! И ма ву массо а хIуманна тIехь векал.
   БIаьрса ца кхуьу Цунах‚ И кхуьу бIаьрсих. И тIех кхетаме а ву‚ дика хууш а ву.
   Шуьга еъна бIаьрсерлонаш шун Кхиош-кхобучуьнгара. БIаьрг биллинчунна – цунна шена ду‚ бIаьрг хьаббинчунна – цунна шена ду‚ /ахьа ала‚ Мухьаммад/: "Со ма вац шуна тIехь хехо".
   Иштта билгалдоху Оха аяташ‚ цара ала тарлодела: "Ахьа Iамийна"‚ Оха и билгалдаккхархьама хууш долчу къомана.
   Хьо хьайн Кхиош-кхобучуьнгара хьан дагчу дуьллучунна тIаьхьахIотта‚ кхин Дела вац И воцург‚ генавала Делаца накъост лоцучарех.
   Далла лиънехьара /Цуьнца/ накъост лоцур вацара цара‚ царна тIехь хехо ца вина Оха хьох‚ царна тIехь векал а вац хьо.
   Аша сийсаз ма бе Дела а витина, цара шайга кхойкхуш берш – тIаккха цара мостагIаллица‚ цхьа а Iилма доцуш Дела а сийсазвийр ву‚ иштта хазйина Оха хIора умматана шен Iамал‚ тIаккха шайн Кхиош-кхобучуьнга церан дIадерзар ду‚ Цо дуьйцур ду царна цара деш хилларг.
   Делаца чIогIа дуйнаш биира цара: шайга делил деъча‚ цунах тешшане тешаза Iийр дац шаьш‚ аьлла. Ахьа ала: "Делилаш Далла гергахь ду"‚ стено хоуьйту шуьга? – уьш деъча а цара иман дуьллур дац.
   Церан дегнаш а‚ церан бIаьрса а хьийзадо Оха‚ уьш цунах ца тешаш болуш санна дуьххьашхалгIа‚ буьту уьш шайн тиларчохь дIа-схьа уьйдуш.
   Оха цаьрга маликаш доссийна хиллехьара а‚ цаьрга къамел дина хиллехьара а беллачара‚ Оха царна массо а хIума шайн бIаргийн хьалха гулйина хиллехьара – тIаккха а тешна хир бацара уьш‚ Далла лиъча бен. Делахь а царех дукхахберш ца хууш бу.
   Иштта массо пайхамарна мостагI хилийтира Оха адамийн а‚ жинийн а шайтIанех‚ цхьаболчара вукхеран дегнашка хаздина дешнаш кхуьссуш уьш Iехорхьама. Хьан Кхиош-кхобучунна лиъна хиллехьара и дина хир дацара цара‚ бита уьш а‚ цара харц кхуллушдерг а.
   Цу тIе эхартах цатешачеран дегнаш дахийтархьама а‚ цунна реза уьш хилийтархьама а‚ цаьрга гулдайтархьама а шаьш деш хилла долу къинош /битина уьш Дала/.
   /Ахьа ала/: "Дела воцчуьнгара лоьху, ткъа, аса хьукма? И ма вуй шуьга къастош долу жайна доссийнарг". Оха шайна жайна деллачарна хаьа и хьан Кхиош-кхобучуьнгара бакъонца доссийна хилар. Хьо хиланне а ма хилалахь шеко ечарех.
   Кхочуш хилла хьан Кхиош-кхобучун дешнаш бакъодлчуьнца а‚ нийсонца а. Цуьнан дешнаш хийца стаг вац. И ша хезаш верг а‚ хууш верг а ву.
   Хьо муьтIахь хилахь лаьттахь болчарех дуккхахболчарна‚ Делан некъах тилор ву хьо цара. Уьш тIехьахIуьттуш ма бац шайна моьттуш долчунна а бен‚ уьш харцлуьйш ма бу.
   Баккъалла а, хьан Кхиош-кхобург – И ма ву дика хууш /вевзаш/ Шен некъах тилавелларг‚ И дика хууш /бевзаш/ ма ву нийсачу новкъахь берш.
   Аша даа /бежнех/ шена тIехь /урс хьокхуш/ Делан цIе хьахийначух‚ шаьш Цуьнан аятех тешаш хилла делахь.
   Аша хIунда ца дуу шена тIехь Делан цIе хьахийначух? Цо шуна къаста ма дина Ша шуна хьарам динарг. Шу и ца диъча ца довлуш дерг доцург. Баккъалла а, дукхахберш /нах/ нийсачу новкъах бохуш ма бу шайн лаамашца‚ цхьа а Iилма доццушехь. Баккъалла а, хьан Кхиош-кхобург – И ма ву дика бевзаш дозанах бевлларш.
   Дита гучудаьлла къа а‚ гучу ца даьлларг а. Баккъалла а, шаьш къинош деш болчарна бекхам хир ма бу шаьш дина хиллачуьнца.
   Аша ма даалаш Делан цIе шена тIехь ца хьахийначух. Иза, баккъалла а, песакъалла ю. Баккъалла а, шайтIанаша дагатуьйсу шайн доттагIашна, цаьрга шуьца къийсийтархьама. Нагахь санна шу царна муьтIахь хилахь – шу хир ма ду Делаца накъост лаьцнарш.
   Я ша хилларг велла‚ тIаккха Оха ша денвина‚ шена Оха нур хилийтина‚ цуьнца нахалахь лелаш верг тера вуй ша боданашкахь волчух‚ цу чуьра ша аравер воцчу? Иштта хаздина цатешачарна шаьш деш хилларг.
   Иштта хилийтина Оха массо а юьртахь къинош леточеран тхьамданаш‚ цу чохь цаьрга мекарло яйта‚ цара-м мекарло ца йо шайна бен‚ царна хаа ца ло-кха.
   Шайга делил /аят/ деъча‚ цара олу: "Тхо тешар ма дац Делан элчанашка деънарг санна тхоьга ца дагIахь /Делан аят/". Далла дика хаьа‚ муха элчаналла дан деза. Къинош диначарех сийсазалла кхуьур ма ю Далла гергахь‚ чIогIа Iазап а /кхоьрур ду/ шаьш хиларна мекарло еш.
   Далла Шена нисван луучунна дог паргIатдоккху Исламана‚ Цо Шена тилавала вита луучунна дог чIогIа гатдо, стигла хьалаволучух терра. Иштта хилийтина Дала рижс цатешачарна тIехь.
   ХIара бу хьан Кхиош-кхобучун некъ‚ нийса хилла болу. Къаста ма дина Оха аяташ хьехам тIелоцучу къомана.
   Царна Машаран цIа ду шайн Кхиош-кхобучун гергахь. И ву церан доттагIа, уьш хиларна /дика/ Iамалш еш.
   Уьш берриге гулбечу дийнахь /кхойкхур ду/: "ХIай жинийн тоба! Адамех доккха дакъа схьалаьцна аша (дуккха адамаш тилийна аша)". Адамех церан доттагIаша эр ду: "Тхо Кхиош-кхобуш волу, тхан Дела‚ оха вовшашкара зовкх ийцира‚ Ахьа тхуна хIоттийна йолу тхан Iожалла тIекхечира". Цо /Дала/ элира: "(Жоьжахатин) цIе ю шун чугIойла‚ даима цу чохь лаьтташ‚ Далла ма лиъина". Баккъалла а, хьан Кхиош-кхобург ма ву Ша хьукма деш верг а‚ хууш верг а.
   Иштта цхьаболчу зуламхошка вуккхеран дола дойту Оха цара гулдеш хилла долчуьнца.
   "ХIай жинийн а‚ адамийн а юкъаралла! Шуьга ца баьхкина элчанаш шуна юкъара‚ шуьга дуьйцуш Сан аяташ‚ шуна хьехош (кхерам тасарца) хIокху дийнан цхьаьнакхетар?" Цара эр: "Тхайна тIехь тешалла дина оха". Дуьненан дахаро Iехийра уьш‚ шайна тIехь тешалла дира цара, шаьш цатешаш хилла, аьлла.
   Иштта (элчанаш бохуьйтара Оха) хьан Кхиош-кхобург ца хилла дела зуламца ярташ хIаллакьеш церан охIланна а ца хууш.
   ХIоранна шен-шен дарж ду‚ ша динчух. Хьан Кхиош-кхобург ма вац тидаме оьцур доцуш цара деш дерг.
   Хьан Кхиош-кхобург ву (цхьаннех) ца воьзуш (халкъ а, цуьнан Iибадат а Шена ца хилчи а мегаш)‚ къинхетам болуш а. Шена лаахь шу дойур ду Цо‚ шул тIаьхьа Шена луург вуьтур ву‚ шу а Цо кхиийна хиларе терра кхечу къоман зуьретах.
   Баккъалла а, шуна хир ду аьлларг догIур долуш ду шуна‚ шуна могур ма дац и гIелдан (и духа тоха).
   Ахьа ала: "ХIай къам! Шайн Iамал е аша шайн меттигашкахь‚ аса а йийр ю сайн Iамал‚ тIаьхьа хуур ду шуна‚ хьенан хир ю цIийнан тIаьхье /эхарт/. Баккъалла а,‚ баккхийбуьй ма бац зуламхой".
   Цара дира Далла Цо кхоьллинчу ялтех а‚ бежанех а дакъа‚ элира: "ХIара Далла ду" – царна моттарехь – "хIара вайн накъосташна ду". Церан накъосташна хилларг Деле ца кхочу‚ Далла хилларг церан накъосташка кхочу – ма вон хилла цара деш долу хьукма.
   Иштта хаздира дукхахболчу мушрикунашна церан накъосташа шайн бераш дайар (зудбераш дийна болуш лаьттах бохкар), уьш хIаллакбархьама а‚ царна шайн (ИсмаIилера схьадогIуш хилла долу) дин дохойтархьама а. Далла лиъна хиллехьара и дийр дацара цара‚ бита уьш а‚ цара (харц) кхуллург а.
   (Мушрикунаша) элира: "ХIара даьхний а‚ ялта а хьарам ду‚ и дуур дац вайна луучо бен"‚ – иштта довдора цара‚ даьхний ду шайна тIехаар хьарам долуш /царна моттарехь/‚ даьхний ду цара шайна тIехь Делан цIе ца хьахош Цунна тIехь харцдерг кхоллархьама. ТIаккха бекхам бийр бу Цо царна цара /харцдерг/ тIекхуллуш хиларна.
   Цара элира: "ХIокху бежанийн гай чохь дерг цIена ду вайн божаршна‚ хьарам ду вайн зударшна. Нагахь санна къеелла дуьнена ялахь – уьш цу чохь /цхьанийсса/ декъахой бу". Цо /Дала/ бекхам бийр бу царна шаьш кхуллуш долчунна тIехь. Баккъалла а, И хьекъале а ву‚ хууш а ву.
   Эшаллехь биси Iовдаллалица а‚ хууш хIума доцуш а‚ шайн бераш хIаллакбинарш‚ Дала шайна делла рицкъа шайна хьарамдинарш, Далла тIе харцдерг кхоллархьама. Тилабелла уьш‚ нийсачу новкъахь хила а ца хилла уьш.
   И ву кхиийнарг бошмаш‚ кхозаелларш а‚ ца кхозаелларш а (дитташ)‚ хурманаш а‚ ораматаш а‚ шайн даар башха долуш‚ зайт-дитт а‚ нар а (граната) – тера йолуш а‚ тера йоцуш а‚ баа церан стоьмаш уьш кхиъча‚ ялта чудерзочу дийнахь цуьнан хьакъ (закат) дIало. ТIалам боцуш даржа ма де. Баккъалла а, Цунна ца беза хIуманан тIалам боцурш.
   Бежанех ду – шуна мохь кхоьхьурш а‚ шуна кIеда мотт хуьлурш а. Даа Дала шайна деллачу рицкъех‚ тIаьхьа ма хIитта шайтIанан гIулчашна. Баккъалла а, и шуна билггала мостагI ду.
   БархI /бежана ду/ боьршаниг а‚ стениг а‚ уьстагIех а шиъ‚ гезарех а шиъ. Алал /хаттал цаьрга/: "Боьршаниг шиъ хьарам дина Цо /Дала/ я стениг шиъ дина‚ я шинне стечун кийрахь дерг дина? Дийцал суна Iилманца‚ шаьш бакълуьйш хилла делахь".
   Эмкалех шиъ‚ аттех шиъ – алал /хIинца/: шиъ боьршаниг хьарам дина‚ я шиъ стениг дина‚ я шинне стечун кийрахь дерг дина‚ я шу дара тешаш /дакъа лоцуш/ Дала шуна цуьнца весет деш?" Мила хир ву зуламе Далла тIе харцдерг кхуллучул, нах тилорхьама цхьа а Iилма доццушехь. Баккъалла а, Дала ца нисдозуламе къам.
   Ахьа ала: "Суна ца карадо сайга даийтинчу вехьешкахь хьарам динарг дуучунна ша дууш‚ къеделларг доцург‚ Iенаш долу цIий доцург я хьакхин жижиг доцург‚ – тIаккха и рижс ю – я шена тIехь Дела воцчун цIе йоккхуш йина песакх йоцург. ТIкъа шена ницкъ бахь /мацалло/‚ къинах ларлуш‚ /Делан/ дозанах а ца волуш – (юур ю цо хьарамниг). Баккъалла а, хьан Кхиош-кхобург гечдеш ма ву‚ къинхетаме а ма ву.
   Жуьгташна хьарам ма дира Оха массо берг йолу /бежана/. Хьелийн а‚ уьстагIийн а хьарам йира Оха царна муьхь шайн букъах‚ я чокох леттарг йоцург‚ я даьIахках ийнарг йоцург. И бекхам бира Оха царна уьш тилар бахьанехь. Баккъалла а, тхо бакълуьйш ду.
   Хьо цара харцвахь‚ ала: "Шун Кхиош-кхобург ву шортта къинхетам болуш‚ духатохалур бац Цуьнан ницкъ къинош дечу къомах".
   Делаца накъост лаьцначара эр ду: "Далла лиънехьара Делаца накъост лоцур вацара оха а‚ тхан дайша а‚ хIумма а хьарам дийр дацара оха". Иштта харцдира /дин/ царел хьалха хиллачара а тхан ницкъ Iавшшалц. Алал /хаттал цаьрга/: "Шуьгахь дуй Iилма – далахь аша и тхуна арадаккха. Шу тIаьхьахIуьттуш ма дац моттаргIанашна а бен‚ шу харцлуьйш ма ду".
   Ала: "Делехь ду кхоччуш делил. Лиънехьара шу дерриге а нисдийр дара Цо".
   Ала: "Балабе шайн тешаш‚ шаьш тешалла дийр долу‚ Дала и хьарам дина"‚- аьлла. Цара тешалла дахь‚ ахьа ма делахь царца тешалла. Хьо тIаьхьа ма хIотталахь Тхан аяташ харцдиначеран лааршна‚ эхартах цатешачерийн а – уьш бу шайн Кхиош-кхобучуьнца /кхин накъостий/ нисбеш /мушрикунаш/.
   Ала: "Схьадуьйла‚ аса дуьйцур ду шун Кхиош-кхобучо шуна хьарам динарг – аша цуьнца цхьанне хIуманца накъост ца лацар‚ деца-ненаца дика хилар а – шайн доьзалш ма байа мацаллех /кхоьруш/. Оха кхобур ду шу а‚ уьш а. Боьхачун герга ма гIолаш – цунах гучудаьллачух а‚ къайлах долчух а. Са ма делаш ша Дала хьарам дина /стаг вер/ долу‚ бакъонца бен. И ду Цо шуьга весет динарг, шу хиллархьама хьекъале.
   Буоберан дохнна герга ма гIолаш дикачуьнца бен, и кхиъна валлалц. Терза нийса озалаш. Оха тIе ца дуьллу сина цуьнан ницкъ кхочург бен. Шаьш дийцахь‚ нийсо елаш (бакъдерг дийцалаш) гергара велахь а‚ Делаца йина ваIда кхочушъелаш. И ду Цо шуна шеца весет динарг, шу хилийтархьама ойла еш.
   ХIара Сан некъ бу нийса берг – тIаьхьахIотта цунна‚ тIаьхьа ма хIотта кхечу некъашна – цара дIакъастор ду шу Цуьнан некъах. И ду шуна Цо /Дала/ шеца весет динарг, шу хилийтархьама /Делах/ кхоьруш.
   ТIаккха Мусага делира Оха жайна‚ ша диканиг диначунна /Тхан ниIмат/ кхочушдеш хилла долу‚ хIора хIуманна къастор хилла долу‚ нийса некъ а‚ къинхетам а хилла болу‚ уьш шайн Кхиош-кхобучуьнца цхьаьнакхетарх тешаш хила ма мегара.
   ХIара а жайна /КъурIан/ ду. Оха доссийна и ша беркате а долуш‚ тIаьхьахIотта цунна‚ /Делах/ кхера – шух къинхетам бан мегара.
   Аша ца алархьама: "Тхоьл хьалха хиллачу шина тобане доссийна жайна‚ тхо хилла уьш Iамарх гIовпал".
   Я аша ца алархьама: "Тхоьга доссийна хиллехьара жайна – царел а нийса хилла хир дара тхо". Еъна шуьга билгало шун Кхиош-кхобучуьнгара‚ нийса некъ а‚ къинхетам а. Мила ву, ткъа, зуламе Делан аяташ харцдечул‚ царех дIатилинчул? Бекхам бийр бу Оха тхан аятех дIатилинчарна вочу Iазапца, уьш хилла хиларна дIатилла.
   Хьоьжур буй-те уьш шайга маликаш даре я шайна Дела варе‚ я хьан Кхиош-кхобучун цхьадолу аяташ даре? Хьан Кхиош-кхобучун цхьадолу аяташ деъначу дийнахь сина пайда бийр бац цуьнан имано‚ ша хьалха тешна хилла дацахь‚ я шен иманачохь гулдина диканиг дацахь. Ахьа ала: "Хьоьжуш Iе шу – тхо а хьоьжуш ду".
   Баккъалла а, шен дин декъна хилларш‚ тобанаш хилларш – хьо царех ца хилла хьуна цхьанне хIуманна тIехь‚ церан гIуллакх Деле ду. ТIаккха Цо дуьйцур ду цаьрга цара деш хилларг.
   Диканиг деъначунна - цунна итт цунах тераниг ду. Вониг деъначунна – бекхам хир бац цунах терачуьнца бен. Царна зулам дийр дац.
   Ахьа ала: "Баккъалла а, со нисвина сан Кхиош-кхобучо нийсачу новкъа‚ мехала /нийса/ дин хуьлуйтуш‚ доггах /и бакъдина/ тIевирзина хилла волчу ИбрахIиман миллатах хуьлуьйтуш. И /ИбрахIим/ ца хилла мушрикунех".
   Ала: "Сан ламаз а‚ сан Iибадат а‚ сан денвалар а‚ сан валар а – Далла ду‚ Iаламийн Да хилла волчу.
   Накъост вац цуьнан. Цуьнца омра дина суна‚ со цхьалгIа муьтIахь верг ву".
   Ахьа ала: "АллахI воцург /кхин/ лоху аса Кхиош-кхобург /Дела/? И ма вуй массо хIуманан Кхиош-кхобург. Карор ма дац хIора синна шена тIехь дерг бен. Хьур ма бац хьочо кхечуьнан мохь (ша динчу къинан бен бекхам хир бац цуьнан). ТIаккха шун дIадерзар шун Кхиош-кхобучуьнга ма ду – Цо дуьйцур ма ду шуна шу шена чохь хилпало еш хилларг.
   И ма ву шух хилийтинарг лаьттан тIаьхье‚ шун цхьаберш вукхарел даржаца айбинарг, шу зерхьама Ша шуна деллачуьнгахь. Баккъалла а, хьан Кхиош-кхобург сиха ма ву таIзарца‚ И гечдийриг а‚ къинхетам берг а ву.
 Алиф-лам-мим-ссад.
 Жайна /КъурIан/ доссина хьоьга /я Мухьаммад/‚ хьан дагчохь ма хуьлийла цунах хало‚ цуьнца ахьа кхерам таса а‚ ша хьехам а хилла болу тешачарна.
 ТIаьхьахIотта шайн Кхиош-кхобучуьнгара шайга доссинчунна‚ тIаьхьа ма хIотта, иза а витина, /кхечу/ доттагIашна‚ кIезиг ду-кх аша ойла йийриг.
 Маса юрт Оха хIаллакйина! Тхан ницкъ беара буьйсанна я царна делкъанна наб озаелча.
 Тхан ницкъ шайга беъча церан кхайкхар ма ца хилира алар бен: "Баккъалла а, тхо хилла зулам динарш".
 ТIаьхьа хаттане а хоттур ма ду Оха шайга элчанаш бахкийтина хиллачаьрга‚ хаттане а хоттур ма ду Оха элчанашка.
 Цаьрга дийццане а дуьйцур ма ду Оха Iилманца‚ Тхо доцуш ма ца хуьлу.
 Мизан-терза оцу дийнахь хирг хилар хьакъ-бакъ ду. Шен терза дазделларш – уьш бу баккхийбуьйраш.
 Шен терза дайделларш – уьш бу шайн синош эшийнарш Тхан аяташца шаьш зулам деш хилла хиларца.
Лаьтта тIехь Оха чIагIдира шу‚ Оха шуна цу тIехь бахам хилийтира‚ кIезиг ду-кх аша баркалла олург.
Оха шу кхоьллира‚ тIаккха Оха шуна куц хилийтира‚ тIаккха Оха элира маликашка: "Сужд де Адамна!" Цара сужд дира‚ Иблис доцчо – и ца хилира сужд дечарех.
Элира (Дала): "Стено дуьхьало йина хьуна сужд дан Ас хьайга омра дича?" Элира (иблисо): "Со дика ду цул (Адамал). Со кхоьллина Ахьа цIарах‚ и кхоьллина Ахьа поппарх".
Элира: "Охьадосса цигара (ялсаманера). Оьшуш дац хьан цу чохь доккхадер. Арадала! Баккъалла а, хьо хилла сийсаза хиллачарех".
Цо элира: "Хьем бе соьх, уьш юха денбийр болу де тIекхаччалц (къемат де далц ца долийтуш дита со)".
Элира (Дала): "Баккъалла а, шех хьем биначарех ду хьо (дити хьо къемат де далц ца долийтуш)".
Элира: "Ахьа со тилорна‚ Хьан нийсачу некъах (Адам а, цуьнан зуьррет а тило) царна кIелонна хуур ма ду со.
ТIаккха догIур ма ду со царна хьалхахула‚ тIехьахула‚ аьтту агIорхула‚ аьрру агIорхула‚ царех дукхахберш карор ма бац хьуна баркалла олуш".
Элира (Дала): "Арадала цу чуьра (ялсаманера) хьайна неIалт хилла‚ къинхетамна генадале. Милла хилахь а царех хьуна тIехьахIоьттинарг – юззанне а юзонза юьтур ма яц Аса жоьжахати шух массарех.
ХIай Адам! Ваха хьо а‚ хьан зуда а ялсаманехь‚ аша шиммо а даа шайна луъучуьра‚ шу шиъ герга ма гIолаш хIокху диттана – зулам диначарех хир ду шу шиъ".
И шиъ Iехо доладелира шайтIа, гучуяхархьама царех шиннех хьулйина йолу церан эхье меттигаш. Элира: "Шун Кхиош-кхобучо цу диттах шу шиъ духатоьхна ма дац, шу ши малик хиларх я шу гуттар дехачарех хиларх кхоьруш бен".
Царна шиннена а дуйнаш биира цо: "Баккъалла а, со ма ду шуна шиннена а хьехамча"‚- бохуш.
Делилаш далийра цо царна кIорггера. ТIаккха цу шимма цу диттах чамбаьккхича, царна гучуелира шайн эхье меттигаш‚ уьш буьйлабелира шайна тIе ялсаманин гIаш Iитта. Церан Кхиош-кхобучо цу шиннега кхайкхира: "Аса цу диттах духатоьхна дацара шу шиъ? Аса шуьга аьлла дацара: шайтIа шун билгала мостагI ду?"
Цу шиммо элира: "Тхан Кхиош-кхобург‚ тхайн догIмашна зулам ма дина оха‚ Ахьа тхуна геч ца дахь‚ Ахь тхоьх къинхетам ца бахь – тхо хир ма ду эшначарех".
Элира (Дала): "Охьадисса (ялсамани чуьра)‚ шу вовшийн мостагIий ду. Лаьттахь шуна чIагIам а‚ цхьа хан тIеккхаччалц бахам а хир бу".
Элира: "Цу чохь шу денлур ду‚ цу чохь шу лийр ду‚ цу чуьра шу ара -дохур а ду".
ХIай Адаман кIентий! Оха доссийна шуна духар шун эхье меттигаш хьулъеш долу‚ месаш а‚ (Делах) кхераран духар – и ду дика дерг. И Делан аятех ду, уьш хилархьама кхеташ.
ХIай Адаман кIентий! Шу Iеха ма дойла шайтIано‚ цо шун да-наний ялсамани чуьра арадаккхаре терра, доккхуш церан шинненна а тIера духар‚ царна шиннена а гайтархьама шайн эхье меттигаш. Баккъалла а, цунна (шайтIанна) шу гуш ду‚ ткъа иза а‚ цуьнан зуьрет а шуна ца гучарех ду. Баккъалла а, Оха шайтIанаш хилийтина цатешачарна доттагIий /доладийраш/.
Шаьш боьханиг дича‚ цара олу: "Тхан дай карийна тхуна цунна тIехь‚ Дала омра дина тхуна цуьнца". Ахьа ала: "Баккъалла а, Дала омра ца до боьхучуьнца‚ аша олу, ткъа, Делах шайна ца хуург?"
Ала: "Омра дина сан Кхиош-кхобучо нийсонца‚ хIоттае шайн яххьаш (Далла тIе) хIора суьжд дечу меттигехь а, суьжд дечу хенахь а‚ кхайкха Цуьнга (Деле)‚ Цуьнан дин цIандеш /ширках/‚ Цо шу кхолларе терра‚ духадоьрзур ду шу (Къематдийнахь)".
Цхьа тоба нисйина Цо‚ вукхарна тIехь тилар бакъхилла. Баккъалла а, цара Дела а витина, шайтIанех доттагIий /доладийраш/ бина шайна‚ царна моьтту шаьш нийсачу новкъахь ду.
ХIай Адаман кIентий! Эца шайн хаза духар хIора суьжд дечу меттигахь а, суьжд дечу хенахь а (хаза, цIена духар духа, шаьш ламаз деш а, тIаваф деш а – хаьжин цIинан го боккхуш а)‚ даа‚ мала‚ тIалам бе. Баккъалла а, Далла ца беза тIалам боцурш.
Ахьа ала (хIай Мухьаммад, оцу Маккин керстанашка, шаьш берз-тIерза КаIбина тIаваф деш хилла болчу, Дала хьанал динарг шайна хьарам деш хилла болчу): "Хьан хьарам дина Делера хаза дерг (духар)‚ Цо шен лешна даьккхина долу‚ рицкъанх цIена дерг?" Ала: "Иза ду иман диллинчарна гергарчу (дуьненан) дахарехь‚ деккъа царна долуш Къематдийнахь. Иштта къастадо Оха аяташ хууш долчу къомана".
Ахьа ала: "Баккъалла а, сан Кхиош-кхобучо хьарам дина боьханиг‚ цунах гучадаьлларг а‚ хьуламехь дерг а‚ къа а‚ бахьана доцуш гIело яр а‚ аша /Делаца/ накъост лацар Цо шеца цхьа а делил доссийна доцчуьнца‚ аша Далла тIехь алар шайна ца хуург".
ХIора умматан Iожалла ю (тоьхна хан). Шен Iожалла тIееъча цхьа сахьт тIаьхьадуьсур а дац и‚ хьалха а дер дац.
ХIай Адаман кIентий! Бахказа буьсур ма бац шуьга элчанаш шуна юкъара‚ шуна дуьйцур ду цара Тхан аяташ‚ /Делах/ кхийринчунна‚ диканиг диначунна – кхерам бац царна‚ сингаттаме хир бац уьш.
Тхан аяташ харцдинарш‚ царна куралла йинарш – уьш бу /жоьжахатин/ цIеран дай. Уьш цу чохь даима лаьттар бу.
Мила ву Далла тIе харцдерг кхоьллинчул зуламе‚ я Цуьнан аяташ харц- динчул (зуламе)? – Царна шайн дакъа кхочур ду яздинчух. Тхан элчанаш шайна тIебогIуш синош эца‚ олуш: "Мичахь бу аша, Дела а витина, Iибадат деш хилларш?" Цара элира: "ДIатилина уьш тхоьх". Шайна тIехь тешалла дира цара шаьш цатешаш (керстанаш) хилира, аьлла.
Элира (Дала): "ЧугIо шайл хьалха /жоьжахатин/ цIергахь хиллачу жинийн а‚ адамийн а умматашна". Чоьхьа мел даьллачу уммато неIалт олура вукхарна‚ берриге а вовшех кхетча – тIаккха тIехьарчо хьалхарчух элира: "Тхан Кхиош-кхобург‚ хIокхара тилийра хьуна тхо‚ (жоьжахатин) цIеран Iазап дехьа царна тIеттIа". Элира (Дала): "ХIоранна а тIеттIа /Iазап/ хир ду‚ делахь а ца хаьа-кха шуна".
Хьалхарчо тIехьарчуьнга элира: "Тхуна тIехь дозалла ца хилира шун‚ Iовша шайна Iазап, шаьш тардина хиллачуьнца".
Баккъалла а, Тхан аяташ харцдинарш‚ царна куралла йинарш - стиглан неIарш дIайоьллур ма яц царна‚ ялсаманин чу гIур ма бац уьш эмкал механ Iуьрга йоллалц – иштта бекхам бийр бу Оха къинош диначарна.
Царна жоьжахатих хир бу (вижа) мотт а‚ царна тIехула цIеран пардо хир ду – иштта бекхам бийр бу Оха зулам диначарна.
Иман диллинарш а‚ диканаш динарш а‚ – сина тIе ца дуьллу Оха цунна ницкъ кхочург бен‚ – уьш ялсаманийн дай бу‚ уьш цу чохь гуттар лаьттар бу.
Оха дIаяьккхира церан дегнашкара оьгIазло; дIаоьхуш ду церан бухахула татолаш‚ цара эр: "Хастам бу Далла‚ тхо нисдинчу хIокхунна тIе‚ тхо хир ма дацара нисделла, Дала нисдина ца хиллехь. Тхан Кхиош-кхобучун элчанаш баьхкира бакъонца". Цаьрга кхайкхира: "ХIара ялсамани шуна ирсана кхаьчна ю, аша Iамал йина хиларца".
Ялсаманийн дайша жоьжахатийн дайшка кхойкхур: "Тхуна-м карийна тхайн Кхиош-кхобучо тхуна ваIда йина хилларг бакъ хилла‚ шуна карийний шун Кхиош-кхобучо шуна ваIда йина хилларг бакъ хилла?" Цара эр: "ХIаъ". ТIаккха дIахьедечо дIахьедира царна юккъехь: "Делан неIалт хуьлда зуламхошна"‚ - аьлла.
Ишттанаш бу уьш шаьш дIатилабеш /нах/ Делан новкъах, и шаьш гамбан лууш‚ уьш эхартана керсталла деш бу.
Царний, вукхарний юккъехь духьало хир ю. АIрафана тIехь божарий хир бу, шайна массо вевзаш шайн билгалонашца. Ялсаманийн дайшка цара кхойкхур ду: "Саламун Iалайкум"‚ - аьлла. Оцу (ялсаманийн) чу гIур бац уьш‚ уьш чIогIа лууш ма бара.
Жоьжахатийн дай болчу агIор шайн бIаьрг бирзича‚ цара аьр: "Тхан Кхиош-кхобург‚ тхо ма хилийталахь зуламе долчу къомаца".
АIрафан дайша кхойкхур ду божаршка, шайна бевзаш болчу церан билгалонашца‚ олуш: "ХIун пайда би шун гулдаро а (аша дуьненахь гулдеш хиллачу хьоло)‚ аша куралла (доналла) еш хиларо а?"
"ХIорш бу уьш, аша дуйнаш бууш хилларш‚ Делан къинхетам царех кхетар бац‚ бохуш?" "ЧугIо ялсаманина. Кхерам бац шуна‚ сингаттаме (пошме) хир дац шу".
Жоьжахатийн дайша ялсаманийн дайшка кхойкхур: "Доттийша тхуна тIе хи я Дала шайна деллачу рицкъанх". Цара аьр: "Баккъалла а, Дала и хьарам дина ма ду цатешачарна" –
Уьш бу шайн динах забар а, ловзар а динарш‚ шаьш дуьненан дахаро Iехийнарш. Тахана Оха уьш бицбийр ма бу‚ цара хIокху денца цхьаьнакхетар дицдаре терра‚ тхан аятех керсталла деш хиларе терра.
Тхо даьхкина цаьрга жайнаца‚ Оха шена чохь Iилманца къастийна долчу‚ тешаш долчу къомана нийса некъ а‚ къинхетам а хилла долчу.
И тидаре бен хьоьжуш буй-те уьш? Цуьнан тидар деъначу дийнахь и хьалха дицдинчара эр ма ду: "Тхан Кхиош-кхобучун элчанаш ма баьхкира бакъонна тIехь. ХIинца тхуна шапаIат дан цхьа а вуй‚ и тхуна дийр долуш волу‚ я тхо духадерзадан‚ тIаккха оха йийр ма яра тхаьш йина ца хилла йолу Iамал". Цара шаьш эшийра шаьш‚ дIатилира царех цара шаьш кхоьллина хилларг.
Баккъалла а, шун Кхиош-кхобург ву – Дела‚ Ша кхоьллина волу стигланаш а‚ латта а ялх дийна чохь‚ тIаккха дIанисвелира Иза Iарша тIехь‚ буьйсане де хьулдойту Цо‚ (царех) хIораммо важа лоьхуш сихонца‚ малх а‚ бутт а‚ седарчий а болх беш ду Цуьнан омраца. Ткъа Цуьнан дац кхоллар а‚ омра а? Беркате хили и Дела – Iаламийн Да.
Кхайкха (доIа де) шайн Кхиош-кхобучуьнга мукIар хиларца а‚ меллаша а (доIа деш маьхьарий ма бетта). Баккъалла а, Цунна ца беза дозанах бовлурш.
Боьханиг ма леладе лаьттахь, и цIанделлачул тIаьхьа‚ кхайкха Цуьнга /Деле/ кхерамца а‚ догдахарца а. Баккъалла а, Делан къинхетам герга бу дика хиллачарна.
И ву мехаш боуьйтуш, кхаъ хуьлий, Шен къинхетамал хьалха. Цара (догIих) езза марха ялийча‚ Оха цуьнца башабо белла болу мохк – цуьнца хи доссадо Оха‚ цуьнца массо стом араболуьйту. Иштта белларш а арабохур бу Оха‚ шу хила мегара ойла еш.
Дика мохк – цуьнан ораматаш (латтах схьайолу дика хIума) арадуьйлу шен Кхиош-кхобучун пурбанца‚ бехбелла хилларг /мохк/ – цхьа пайда боцург бен ара ца йолу. Иштта къастадо Оха аяташ баркалла олучу къомана.
Оха ваийтира Нухь шен къомана тIе. Цо элира: "ХIай сан къам! Iибадат дейша Далла‚ и воцург кхин дела вац шуна. Со кхоьру шуна тIе доккхачу дийнан Iазап дарах".
Цуьнан къоман элаша элира: "Баккъалла а, тхуна хьо гуш ма ву билггалчу тилар чохь".
Цо элира: "ХIай сан къам! Соьца тилар ма дац‚ делахь а со Iаламийн Дегара элча ма ву.
Аса шуьга кхачадо сан Кхиош-кхобучун элчалалла‚ аса шуна хьехам бо‚ Делера шуна цахуург хууш ву со.
Я шу цецдевлира шайга шайн Кхиош-кхобучуьнгара ваIда ярах, шуна юккъера цхьана стагехула шуна кхерам тасархьама‚ шу кхоьруш хилархьама‚ шух къинхетам бан мегара".
Цара и харцвира. Оха и кIелхьараваьккхира‚ цуьнца берш а‚ кеман чохь‚ Тхан аяташ харцдинарш хи чу бахийтира. Баккъалла а, уьш хилира бIаьрса доцу къам.
Iадашка а /вахийтира/ церан ваша ХIуд. Цо элира: "ХIай сан къам! Iибадат дейша Далла‚ И воцург кхин дела ма вац шуна. Шу ца кхоьру?"
Цуьнан къоман цатешаш болчийн элаша элира: "Баккъалла а, тхуна хьо го Iовдаллин чохь‚ баккъалла а, тхуна хьо хеташ ма ву харцлуьйчарех".
Цо элира: "ХIай сан къам! Соьх Iовдалалла а ма дац‚ делахь а со Iаламийн Дегара элча ма ву.
Аса шуьга кхачадо сан Кхиош-кхобучун элчаналла‚ со шуна тешаме волу хьехамча а ву.
Я шу цецдевлира шайга шайн Кхиош-кхобучун ваIда ярах, шуна юккъера цхьана стагехула шуна кхерам таса. Дагадаийтал‚ Цо /Дала/ шух тIаьхье хилийтира Нухьан къомал тIаьхьа‚ Цо шу алсамдехира кхолларехь ницкъаца. Дагадахкийта Делан ниIматаш‚ шу хила мегара хазахеташ".
Цара элира: "Хьо тхуна веъна тхоьга веккъа цхьана Далла Iибадат дайта‚ тхоьга дитийта тхан дай шена Iибадат деш хилларг? ХIан‚ даийта тхуна айхьа тхоьца ваIда йина хилларг‚ хьо бакълуьйчарех хиллехь".
Цо элира: "Доьжна шуна тIе шайн Кхиош-кхобучуьнгара Iазап а‚ оьгIазло а. Соьца къуьйсу, ткъа, аша‚ шаьш а‚ шун дайша а тихкина хиллачу цIерашкахь‚ шайца Дала цхьа а делил доссийна ца хиллачу? Собарде аша /Iазап догIур ду шуна/‚ со а шуьца цхьаьна собар дечарех ву".
ТIаккха и кIелхьараваьккхира Оха /Iазапах/‚ цуьнца хилларш а‚ Тхайгара къинхетамца‚ Тхан аяташ харцдиначеран тIаьхье хадийра Оха‚ уьш ца хилира тешаш берш.
Самудашка а /ваийтира Оха/ церан ваша СалихI. Цо элира: "ХIай сан къам! Далла Iибадат дейша‚ И воцург кхин дела вац шуна. Шайн Кхиош-кхобучуьнгара билгало ма еъна шуьга‚ хIара Делан стен эмкал ю шуна делил хилла. Йита аша иза яжа Делан лаьттахула‚ ма Iотталолаш цунах зуламца – тIаккха лазош долчу Iазапо схьалоцур ду шу.
Аша дагадаийта Цо /Дала/ шух Iадийл тIаьхьа тIаьхье хилийтар‚ Цо шу даха ховшийна хилар лаьттахь‚ цуьнан /лаьттан/ нийсачу меттигех аша гIаланаш еш‚ цуьнан ламанех аша цIенош а деш. Дагадахкийта Делан ниIматаш. Ма де боьханиг лаьтта тIехь".
Цуьнан къомах курабевллачийн элаша элира царех иман диллина болчу заьIап нахе: "Шуна хаьий и Салихь шен Кхиош-кхобучуьнгара ваийтина вуйла?" Цара элира: "Баккъалла а, тхо и шеца ваийтинчух тешаш ду-кх".
Куралла йиначара элира: "Баккъалла а, тхо шу шех тешначунна керсталла деш ду-кх".
ТIаккха цу эмкална урс хьаькхира цара‚ шайн Кхиош-кхобучун омрана куралла йира цара‚ элира: "ХIай Салихь! Даийта тхуна айхьа тхуна ваIда йина хилларг, нагахь хьо хиллехь элчанех".
Ирча ласторо схьалецира уьш – уьш Iуьйренга бевлира шайн цIеношкахь белла, лаьтта тIе а бегабелла.
Царех юьстахвелира иза /Салихь/‚ элира: "ХIай сан къам! Аса шуьга дIакхачийра сан Кхиош-кхобучун элчалалла‚ аса шуна хьехам бира‚ амма шуна хьехамчаш ца беза-кх".
/Дагаваийта хьайн къомана/ ЛутI‚ цо ма аьллера шен къоме: "Сел боьханиг леладо, ткъа, аша‚ Iаламел цхьа а шеца шул хьалха ваьлла доцу?
Баккъалла а, шу ду божаршна шовкъ луш, зударий буьтий‚ сов тIехдаьлла къам ду-кх шу".
Цуьнан къоман жоп ма ца хилира, цара алар бен: "Арабаха уьш шайн юьртара – шаьш цIена бу моьттуш нах бу уьш".
Оха кIелхьараваьккхира иза а‚ цуьнан доьзал а‚ цхьа зуда йиссалц – и хила бухайисинчарех /Iазапан чохь/.
Царна тIе догIа делхийтира Оха – хьажал‚ муха хилла къинош диначеран тIаьхье!
Мадьянашка а церан ваша ШуIайб /вахийтира Оха/. Цо элира: "ХIай сан къам! Далла Iибадат де‚ И воцург кхин дела вац шуна. Шуьга еъна шун Кхиош-кхобучуьнгара билгало: дустар а‚ терза озар а нийса хилийта‚ нахана хIуманаш ма эшае‚ ма даржаде лаьтта тIехь вониг, и цIандинчул тIаьхьа. Иза шуна дика ду, шу тешаш хиллехь.
Некъаш ма леца /нах/ кхерош‚ Делан некъах воккхуш ша Цунах тешна хилларг‚ чIогIа и ганбан гIерташ. Аша дагадаийта шаьш кIеззиг бен цахилар – Цо /Дала/ дебийра шу. Хьовсал шу! Муха хилла вониг диначеран тIаьхье!
Шух цхьа тоба иман диллина хиллехь соьга доссийначуьнга‚ важа тоба иман ца дуьллуш хиллехь – аша собарде Дала вайна юккъехь цхьа хьукма даллалца. – Иза хьукма Ша дика деш верг ву".
Цуьнан къомах курабевллачийн элаша элира: "Оха ваккхане а аравоккхур ма ву хьо‚ хIай ШуIайб‚ хьоьца цхьаьна иман диллинарш а тхан юьртара‚ я хьо тхан дине вуьрзур ма ву". Цо элира: "Тхо хиллехь безам боцуш?
Далла тIе харцдерг кхоьллина хир ма дара Оха, нагахь санна тхо шун дине дирзича (хIинца)‚ Дала тхо цунах хьалхадаьхначул тIаьхьа. Тхуна Цунна тIе духадерзар хир ма дац Далла‚ тхан Кхиош-кхобучунна‚ лаахь бен. Массо хIума Iилманца /хаарца/ шорта дина тхан Кхиош-кхобучо. Далла тIетевжина тхо. Тхо Кхиош-кхобушверг! Нийсонца дастахь тхуна а‚ тхан къомана а юкъахь дерг‚ Хьо /гIуллакх/ дика достург ма вуй".
 Цуьнан къоман цатешаш хиллачийн элаша элира: "Нагахь шу ШуIайбана тIаьхьахIиттахь, баккъалла а, шу тIаккха дIадевлла шуна /хIаллакьхиларца/!"
ТIаккха /латта/ ластаро схьалецира уьш – Iуьйренга ма бевлира уьш шайн цIеношкахь белла Iункар а беттабелла.
ШуIайб харцвинарш /бисира шаьш/ баьхна а хиллий-техьа /шайн цIеношкахь/ хеташ. ШуIайб харцвинарш хилла-кх шаьш хIаллакьхилларш.
И дIавирзира царех‚ элира: "Сан къам! Сан Кхиош-кхобучун элчаналла шуьга дIакхачийна-кх аса‚ шуна хьехам а бина-кх. Аса муха синтем бойур бу сан цатешачу къомана дуьхьа?"
Оха ца ваийтина юьрта цхьа а пайхамар цуьнан /юьртан/ охIла баланашца а‚ халонашца а схьалоцуш бен‚ уьш хьастлур бацара-те (Далла)?
ТIаккха вочунна метта диканиг хийцира Оха уьш сов буьйлуш‚ цара элира: "Вайн дайх а хьакхаделла халахетарш а, хазахетарш а". ТIаккха Оха цIеххьана схьалецира уьш /Iазапаца/, царна ца хаалуш.
Яртийн охIлано иман диллинехьара‚ /Делах/ кхийринехьара – царна стиглара а‚ лаьттара а ниIматаш схьадиллина хир ма дара Оха‚ делахь а харцдина-кх цара /дин/. ТIаккха Оха схьалийцира уьш шаьш лелош хиллачуьнца.
Тешна юй-те яртийн охIла Тхан Iазап шайна тIе буьйсанна, шаьш наб еш йолуш‚ ца дарна?
Я тешна ю-те яртийн охIла Тхан Iазап шайна тIе ца дарах Iуьйранна, шаьш ловзуш йолуш?
Делан мекарлонех (кхерам цахиларх) тешна бу-те уьш? Делан мекарлонех (кхерам цахиларх) тешна хир ма дац ша декъаза къам бен.
Лаьттан дайл тIаьхьа и шайга кхаьчначарна ца хаьа-те Тхайна лиъча Оха шайна таIзар дийр дуйла, шайн къинош бахьанехь. Церан дегнийн тIе мухIар туху Оха – царна ца хеза.
 Цу яртийн хабарех дуьйцу Оха хьоьга. Цаьрга баьхкира Тхан элчанаш билгалонашца‚ уьш ца хилира тешар болууш шаьш хьалха харцдинчух. Иштта мухIар туху Дала цатешачеран дегнашна тIе.
 Царех дукхахболчийн Тхуна ца карийра ваIда кхочушъяр‚ Тхуна ма карийра царех дукхахберш песакъ нах.
 ТIаккха царел тIаьхьа ФирIавна а‚ цуьнан элашна а тIе Муса вахийтира Оха Тхан аяташца – цаьрца зулам дира цара. Хьажал‚ муха хилла вон хиллачеран тIаьхье!
 Мусас элира: "ХIай ФирIавн! Баккъалла а, со ву Iаламийн Кхиош-кхобучуьнгара элча.
 Хьакъ а долуш, со ву Далла тIехь бакъдерг бен ца ала. Со веъна шуьга шун Кхиош-кхобучуьнгара билгалонца‚ соьца бахкийта Исраилан кIентий".
 Цо элира: "Хьо веъна хиллехь делилаца‚ схьало и, хьо бакълуьйчарех хиллехь".
 ТIаккха (Мусас) шен Iаса кхоьссира – цунах билггала текхарг хилира.
 ТIаккха цо шен куьйг схьадаьккхира (кисанара) – и хьоьжучарна шурул кIай хилира.
 ФирIавнан къоман элаша элира: "Баккъалла а, хIара ву говза бозбуанча.
Шу шайн лаьттара арадаха лууш ву иза – хIун омра до аша?"
 Цара элира: "Бухасацаве иза а‚ цуьнан ваша а (цхьа жимма)‚бахийта гIаланашка гуламхой.
 Хьуна тIе валор ву цара массо говза бозбуанча".
 ФирIавнан бозбуанчаш баьхкира‚ цара элира: "Баккъалла а, тхуна мах хир буй тхо хиллехь тоьлларш?"
 Цо (ФирIавнас) элира: "ХIаъ‚ баккъалла а, шу хир ду-кх (суна) гергарчарех".
 Цара элира: "ХIай Муса! Ахьа кхуссу (хьалха)‚ я тхо хир ду кхуссурш (хьалха)?"
 Цо элира: "Аша кхосса". Цара кхоьссича, нехан бIаьргашна бозбуанча хилира‚ чIогIа кхерийра цара уьш‚ доккха бозбуанча даийтира цара".
 Мусага хаийтира Оха хьайн Iаса кхосса‚ аьлла. ТIаккха цо сихха кхаьллина дIаяхийтира цара сурт хIоттийнарг.
 Гучуделира бакъдерг‚ харц хилира цара деш хилларг.
 Цигахь эшийра уьш‚ сийсазхилла дIахьаьвзира уьш.
Бозбуанчаш суждане охьабахара.
 Цара элира: "Оха иман дилли массо Iаламан Кхиош-кхобучуьнга‚
 Мусан а, ХIаронан а Кхиош-кхобучуьнга".
 ФирIавнас элира: "Аш иман дилли цуьнга, аса шайна пурба далале хьалха?! Баккъалла а, иза мекарло ю-кх‚ аша шаьш йина гIали чуьра нах арабахархьама‚ тIаьхьа хуур ду шуна.
 Шун куьйгаш а‚ когаш а хедонза буьтур ма бац аса дуьхь-дуьхьала‚ тIаккха шу дерриге ирх кхазор ду аса".
 Цара элира: "Баккъалла а, тхо тхан Кхиош-кхобучуьнга дIахьаьвзар ду.
 Ахьа тхоьгара бекхам оьцуш ма бац тхо тхан Кхиош-кхобучун аятех тешна аьлла бен, уьш тхоьга деъначул тIаьхьа. Тхан Кхиош-кхобушверг! Тхуна собар лолахь‚ тхо Ахьа далийталахь (хьуна) мукIар хилла".
 ФирIавнан къоман элаша элира: "Муса а‚ цуьнан къам а дуьту ахьа лаьттахь доьхна хIуманаш дан‚ цо хьо а‚ хьан делий а дIатаса?" Цо элира: "ТIаьхьа вай бойур бу церан кIентий‚ дийна буьтур бу церан зударий‚ баккъалла а, вай царна тIехь ницкъ болуш ду".
 Мусас шен къоме элира: "Делаца гIо лаха аша‚ собар делаш‚ лаьтта Делан ду – Цо ирсана ло и Шен лех Шена луучунна, тIаьхье (Делах) кхоьручарна ю".
 Цара элира: "Лазарш (бохамаш) дина тхуна хьалха хьо тхоьга вале а‚ хьо тхоьга веъначул тIаьхьа а". Цо элира: "Шун Кхиош-кхобуш волчо мостагI хIаллакван мега‚ лаьттахь верасаш шу а хуьлуьйтуш – тIаккха Иза хьожур ву аша хIун до".
ФирIавнан доьзал схьалецира Оха шерашкахь (йокъанца) а‚ стоьмаш эшорца а – цара ойла ян там бара.
 Шайга диканиг деъча‚ цара олура: "ХIара тхуна ду"‚ шайх вониг хьакхаделча‚ Муса а‚ цуьнца берш а бахьанехь хуьлуьйтура цара и. Баккъалла а, и вониг уьш шаьш бахьанехь дац ткъа Далла гергахь? Делахь а царах дукхаберш ца хууш бу.
 Цара (ФарIавнан наха) элира: "Муьлхха а делил ахьа тхуна даладахь а, тхуна шеца бозбуанчалла дархьама‚ тхо хьоьх тешар долуш дац хьуна".
 Оха царна тIекхиссира хи тIедалар а‚ цIоз а‚ мезий а‚ пхьидаш а‚ цIий а къегина делилаш хилла – тIаккха а куралла йира цара‚ царех хилира къинош дина къам.
 Шайна тIе Iазап доьжча‚ цара элира: "ХIай Муса! Деха тхуна хьан Кхиош-кхобучуьнга хъоьца Шен ваIда хилларг (Iазап айде, тхо хьох тешча). Нагахь ахьа тхуна тIера хIара Iазап айдахь‚ хьоьх тешанза а Iийр ма дац тхо‚ хьоьца Исраилан кIентий а бохкуьйтур ма бу Оха".
 Оха шайна тIера Iазап айдича‚ цхьана ханна шаьш цунна тIе кхиа дезаш болчу‚ цара бина хилла болу барт бохийра.
 ТIаккха Оха цаьргара бекхам ийцира. Оха уьш хIордан буха бахийтира, уьш хиларна Тхан аяташ харцдеш‚ уьш хиларна уьш тергал ца деш.
 Оха ирсана елира заьIап хиллачу къомана лаьттан малхбалеш а‚ цуьнан малхбузеш а‚ Оха ша беркате дина хилла долу латта /Шам/ а. Исраилан кIенташна тIехь кхочушхилира хьан Кхиош-кхобучун хаза дош, цара собар дарна. Оха дохийна дIадахийтира ФирIавнас а‚ цуьнан къомо а деш хилларг а‚ цара хьалхахIоттийна хилларг а.
 Оха Исраилан кIенташна хIорд бийкъира. ТIаккха уьш кхечира цхьана къомана тIе‚ шайн жIарашна Iибадат деш долчу‚ цара (Исраилан кIенташа) элира: "ХIай Муса! Тхуна Дела хилийта церан делий санна". Цо (Мусас) элира: "Баккъалла а, ма жаьхIал къам ду-кх шу.
 Баккъалла а, хIорш шаьш хиллчохь хIаллакьхир бу‚ харц ду цара деш хилларг".
Цо (Мусас) элира: "Дела (АллахI) воцург кхин дела лоху, ткъа, аса шуна? Цо шу даз ма дина (ниIматашца) Iаламел.
 Цо хьалха ма дехира шу ФирIавнан доьзалх‚ шуна боьха Iазап латтош хилла болчу. Цара бойура шун кIентий‚ дийна буьтура шун зударий. Шуна цу чохь шун везза волчу Кхиош-кхобучуьнгара зер ма ду.
 ТIаккха Оха Мусаца ваIда йира ткъе итт буьйсанца‚ уьш кхочуш- хилийтира Оха иттанца. Цуьнан Кхиош-кхобучун тоьхна хан кхочушхилира шовзткъа буьйсанца. ТIаккха Мусас элира шен вешига ХIаруне: "Сан метта виса сан къомаца‚ маслаIат (диканиг) де‚ вон лелачеран новкъа ма хIотталахь".
 Оха билгалъяьккхинчу меттиге веъча‚ шен Кхиош-кхобучо шеца къамел дича‚ Мусас элира: "Сан Кхиош-кхобушверг‚ суна Хьуо гайтахьа – Хьоьга хьожур вара со!". Цо элира: "Со ганне а гур вац хьуна‚ делахь а хьажахьа дIо ломе‚ цуьнан меттиг чIагIлахь – тIаккха тIаьхьа Со гур ву хьуна". Цуьнан Кхиош-кхобург ломана гучуваьлча‚ Цо и аьтта дIабахийтира‚ Муса, эсах а ваьлла, вуьйжира. ТIаккха ша метта веъча‚ цо элира: "Хьо вонах цIанво аса‚ аса тоба ди Хьоьга‚ со ву-кх тешачарех дуьххьарлераниг".
 Цо /Дала/ элира: "ХIай Муса! Баккъалла а, Аса хьо хаьржина нахал Сан элчаллица‚ Сан къамелаца‚ дIалаца Аса хьайга делларг‚ хьо хила шукур дечарех".
 Оха яздира цунна ардахийн (аьннийн) чохь хIора хIуманах хьехам а‚ хIора хIуманна къастор а /олуш/: "ДIаэца и ницкъаца‚ хьайн къоме а омра де дIалаца алий цуьнан уггар хазаниг. Аса тIаьхьа гойтур ду шуьга песакъ нехан цIа".
 ТIаьхьа Аса Сан аятех генабохур бу лаьттахь, бовла хьакъ боцуш, курабевлла хилларш‚ муьлхха а делил гича а – цунах ца теша уьш‚ нийсонан некъ гича а – и некъ бой тIе ца лоцу цара‚ тиларан некъ гича – и некъ бой тIелоцу цара‚ иза цара Тхан аяташ харцдина дела ду‚ уьш царех гIовпал хилла дела ду.
 Тхан аяташ а‚ эхартаца цхьаьнакхетар а харцдинарш – церан Iамалш хIаллакьхилла. Шаьш еш хиллачу Iамалашца а бен бекхам хир буй царна?!
 Мусан къомо и (Делаца хабар дийца) ваханчул тIаьхьа гIозарех а‚ мухIарех эса дира шен дегI а‚ аз а долуш. Царна ца го техьа‚ цо цаьрца къамел ма ца дой‚ новкъа а ниса ма ца бо цо уьш? Цара и лецира /шайн Дела хилла‚ цунна цара Iибадат деш/, – уьш зуламхой хилира.
 ТIаккха уьш дохкобевлла‚ хIун дийр ду ца хууш болуш‚ царна гича шаьш тиладелла хилар‚ цара элира: "Вай Кхиош-кхобучо вайх къинхетам ца бахь‚ Цо вайна геч ца дахь – вай эшна хиллачарех хир ду-кх".
Муса шен къомана тIе вухавирзича‚ ша оьгIазвахана‚ чIогIа пошме хилла‚ элира: "Ма вон хIума ду-кх аша суна кхоьллинарг соьл тIаьхьа /со воцуш/. Сихлой‚ ткъа, шайн Кхиош-кхобучун гIуллакхехь?" Шегара аннаш охьакхиссира цо‚ шен вешин корта(-н месаш) шена тIе озийра цо. Элира /ХIаруна/: "ХIай сан ненан кIант! Цу къомо со заьIап ма ви‚ со вен герга ма хилла уьш‚ мостагIий баккхий ма бебелахь суна‚ зуламе къомаца ма хилийталахь со".
 Элира /Мусас/: "Со Кхиош-кхобушверг! Гечделахь суна а‚ сан вешина а‚ Хьан къинхетамна чудохкалахь тхо. Хьо ву-кх уггар къинхетаме верг".
 Баккъалла а, эса лаьцнарш /шайн дела вина/ – шайн Кхиош-кхобучуьнгара оьгIазло кхуьур ма ю царех‚ сийсазалла а /ю царна/ дуьненан дахарехь. Иштта бекхам бо Оха харцдерг кхуллучарна.
 Вониг /къинош/ динарш‚ тIаккха цул тIаьхьа тоба дина иман диллинарш, – баккъалла а, хьан Кхиош-кхобург цул тIаьхьа гечдеш верг ма ву‚ къинхетам беш верг ма ву.
 Муса оьгIазаллих ваставелча, аннаш схьаийцира цо‚ церан йозанийн чохь бара нийса некъ а‚ къинхетам а шен Кхиош-кхобучух кхоьруш болчарна.
 Мусас шен къомах кхузткъе итт стаг хаьржира Тхьоца цхьаьнакхетарна. ТIаккха чIогIачу латта ласторо уьш схьалецча‚ цо элира: "Со Кхиош-кхобушверг‚ Хьайна лиъна хиллехьара Ахьа хьалха хIаллакбина хир бара уьш а‚ со а. Тхо хIаллакдо Ахьа тхан юккъера Iовдалша лелийначуьнца? Иза хьан питана ма дуй‚ Ахьа шеца Хьайна луург тилош‚ Хьайна луург нисвеш долу. Хьо ву-кх тхан доладийриг /вали/‚ гечдехьа тхуна‚ къинхетам бехьа тхоьх‚ Хьо ву-кх уггар дика гечдийриг.
 Яздехьа тхуна хIокху дуьненахь диканиг‚ эхартахь а /диканиг/‚ баккъалла а, тхо нисделла-кх Хьоьга". Цо /Дала/ элира: "Сан Iазап Аса кхиор ду Суна луучух‚ Сан къинхетамо массо хIума шена чулаьцна – тIаьхьа Аса дIаязбийр бу и /къинхетам/ шаьш /къинах/ кхоьруш болчарна‚ закат луш болчарна‚ шаьш Тхан аятех тешаш болчарна.
 Ишттанаш бу уьш шаьш тIаьхьахIуттуш элчанна-пайхамарна йоза-дешар ца хууш волчу‚ шех лаьцна яздина шайна карош шайн гергахь Товрата чохь‚ Инжила чохь‚ ша царна "Диканиг де!" олуш волу‚ вочух уьш бухатухуш волу‚ цIена дерг царна хьанал деш волу‚ боьханиг шайна хьарам деш волу‚ царна тIера дезза хIуманаш а‚ буржолаш а ша дIадохуш волу. Цунах тешнарш‚ и леринарш‚ цунна гIо динарш‚ цуьнца доссийна долчу нуьрана /КъурIанна/ тIаьхьахIиттинарш – уьш бу баккхийбуьйр берш.
 Ахьа ала: "ХIай нах! Баккъалла а, со Делан элча ву шуьга массаьрга‚ ишттаниг ву И /Дела/ стигланийн а‚ лаьттан а паччахьалла Шен долуш‚ Иза воцург кхин дела вац‚ денбо Цо‚ буьйла а болуьйту. Теша шу Делах а‚ Цуьнан элча-пайхамарах а‚ йоза-дешар ца хууш волчу‚ ша тешаш волчу Делах а‚ цуьнан дешнех а. ТIаьхьахIитта цунна – шу нийсачу новкъа довла там бара".
 Мусан къомах а ду цхьа уммат‚ ша бакъдолчунна тIе нисделла долу‚ ша цуьнца нийсо еш долу.
Оха уьш /Исраилан кIентий/ бийкъира шийтта некъене. Мусага хаийтира Оха иза шен къомана хи доьхуш волчу хенахь "хьан Iаса тоха тIулгах"‚ аьлла. ТIаккха шийтта хьоста дедира цунах. ХIора некъана /тобанна/ шайн молу меттиг хиира‚ Оха царна IиндагI /салкха/ дира мархаца‚ доссийра царна Манна а‚ Салва а – даа Оха шайна деллачу рицкъанх цIенаниг. Тхуна зулам ца дина цара – уьш хилла-кх шаьш шайна зулам деш.
 Дагадаийта цаьрга аьлла хилар: "ХIокху юьртахь даха совца‚ даа цу чуьра шайна луъучохь‚ аша ала: "Дайде!"‚ неIарехула чоьхьадовла сужд деш‚ Оха гечдийр ду шуна шун гIалаташ. ТIаьхьа Оха алсамбохур бу дика берш".
 Царех зулам диначара хийцира дош шайга аьлла доцучуьнца. ТIаккха Оха царна тIе стиглара Iазап доссийра, уьш зулам деш хиларна.
 Хаттал цаьрга хIордан уллохь хиллачу юьртах лаций: уьш дозанах бевлира шоьтан дийнахь‚ царна чIерий догIура гучудовлий церан шоьтан дийнахь‚ церан шоьтан де доцуш царна ца догIура уьш /чIерий/ – иштта балане лецира Оха уьш, шаьш песакъ хиларна.
 Царех цхьана тобано аьллера: "Аша хIунда хьехамбо /къомана/ нахана‚ шаьш Дала хIаллакбийр болчу‚ я Цо шайна чIогIачу Iазапца Iазап дийриг долчу?" Цара элира: "Шун Кхиош-кхобучуьнга бехказадовлархьама‚ уьш хилархьама /Делах/ кхоьруш".
 Цара шайга хьехийнарг дицдича‚ Оха кIелхьарабехира шаьш /нах/ вочух духатухуш берш‚ зулам динарш Оха схьалецира ирчачу Iазапца уьш /Исраилан кIентий – жуьгтий/ песакъ хиларна.
 Цара тергал ца дича Оха шаьш шайх духатоьхнарг‚ Оха элира цаьрга: "Хила шух сийсаза маймалш".
 Хьан Кхиош-кхобучо дIахаийтира ша царна (жуьгташна) тIе хьежжоне а хьежор бу Къематде кхаччалц царна луьра Iазап деш берш‚ баккъалла а, хьан Кхиош-кхобург сиханиг ву таIзар дарца‚ Иза – гечдийриг а‚ къинхетам бийриг а ву.
 Оха бийкъира уьш (жуьгтий) лаьттахь тобанашка – царех диканаш а бу‚ царех уьш боцурш а бу. Оха уьш теллира хазачуьнца а‚ вочуьнца а, уьш бухабоьрзур бацара-те (Далла тIе)‚ бохуш.
 Царел тIаьхьа кхин тIаьхье хилира‚ жайна ирсана кхечира цаьрга‚ хIокху дуьненан бахам оьцура цара‚ олура: "Вайна-м гечдийр дай". Цуьнга терра кхин бахам шайга беъча – иза а оьцур бара цара. Ткъа жайнан чIагIо ца хиллера царна тIехь‚ цара Далла тIехь бакъдерг бен эр дац аьлла‚ цу чохь дерг цара Iамийна ма дара? Эхартан цIа тоьлуш ма ду шаьш /Делах/ кхоьруш болчарна‚ аша ойла ца йо-техьа?
Шаьш жайна схьалаьцнарш‚ ламаз хIоттийнарш, – баккъалла а, Оха эша ма ца бо дикачеран миэл.
 Царна тIехь лам айбира Оха‚ ша тIейожа йоллу лаба санна лаьтташ‚ царна моьттура и шайна тIеюжуш ю. /Оха элира/: "ДIалаца Оха шайна делларг ницкъаца‚ хьехаде цу чохь дерг‚ шу хила мегара /Делах/ кхоьруш!"
 Хьахаде хьан Кхиош-кхобучо Адаман кIентийх – церан баккъех церан зуьрет схьадаккхар‚ тIаккха шайна тIехь уьш тешаш хIоттор: "Со вац, ткъа, шун Кхиош-кхобург"‚- аьлла. Цара ма элира: "ХIаъ! Оха тешалла дина". /Иза ду/ аша Къематдийнахь эриг хиларна: "Баккъалла а, тхо цунах гIовпал ма хили".
 Я аша эриг хиларна: "Тхан дайша ширк /керсталла/ дира хьалха‚ тхох хилира царел тIаьхьа зуьрет‚ Ахьа хIаллакдийр ду тхо харцболчара динарг бахьанехь?"
 Иштта къастадо Оха аяташ – уьш бухабоьрзур бацара-те /къинош дарах/.
 Дийцал царна Оха шена Тхан аяташ делла, тIаккха уьш дIатесначун хабар‚ тIаккха шайтIано шена тIаьхьавазийра и‚ тилабеллачарех хилира иза.
 Тхуна лиънехьара Оха цаьрца айвира вара иза‚ делахь а дуьненан тIе тевжира иза‚ шен дезаршна тIаьхьавезира. Цуьнан масал жIаьлин масалх тера ду: хьо шена тIаьхьа ваьлча мотт аракхуссу цо‚ я ахьа ша дитича а мотт аракхуссу цо. И ду тхан аяташ харцдинчу къоман масал. Дийца дийцарш‚ ойла ян там бара цара.
 Тхан аяташ харцдина къам вон хилла масалца – шайна зулам деш хилла уьш.
 Ша Дала нисвеш верг нислур ву‚ Цо тилавала вуьтуш верг, – уьш бу эшнарш.
 Оха кхоьллина жоьжахатина дуккха жинеш а‚ адамаш а. Церан дегнаш ду – цаьрца ца кхета уьш‚ бIаьргаш бу – цаьрца ца го царна‚ лергаш ду – цаьрца ца хеза царна‚ уьш бежанех тера бу. ХIаъ! Царел а тилла бу! Уьш бу-кха гIовпал хилларш.
Делан ю хаза цIераш – кхайкха аша Цуьнга цаьрца. Бита Цуьнан цIераш харцъеш берш. ТIаьхьа шаьш динчуьнца бекхам хир бу царна.
 Оха кхоьллинчарех ду уммат‚ ша бакъдолчунна тIе (нах) нисбеш долу‚ ша цуьнца нийсо еш долу /цIена бусулба уммат ду иза/.
 Тхан аяташ харцдинарш – тIаьхьа жим-жимма таIош, охьатаIор бу Оха уьш, шайна а ца хууш.
 ТIаьхьатотту Аса уьш – Сан /керстанийн/ мекарлонна /дуьхьало/ чIогIа ю.
 Ойла ца йо-техьа цара? Жинех ма вац церан накъост /Мухьаммад пайхамар; ца тешачара олуш хилла жинех ву иза/. Иза билггала кхерамча ву.
 Уьш ца хьожу стигланийн а‚ лаьттан а паччахьалле‚ Дала кхоьллинчу хIуманашка‚ шайн ажал /Iожалла/ гергакхаьчна хила магаре? Цул тIаьхьа муьлхачу хьадисах уьш тешар бу.
 Дала тилавала вуьтуш волчунна – и нисван цхьа а вац. Цо буьту уьш шайн тиларчохь дIай-схьай уьдуш.
 Хьоьга хоьтту цара сахьтах /Къематдийнах/ лаьцна – цуьнан хIоттар маца хир ду боху. Ахьа ала: "Цуьнан Iилма сан Кхиош-кхобучун гергахь ду. Шен хеннахь и билгалдоккхур ду веккъа Цо‚ дазделла и стигланашкахь а‚ лаьттахь а. ЦIеххьана бен догIур дац иза шуна". Хьоьга хоьтту цара – хьо иза дика хууш верг волуш санна. Ахьа ала: "Цуьнан Iилма Делехь ду". Делахь а‚ дуккха нахана ца хаьа.
 Ахьа ала: "Аса дола ца до сан дегIах пайданца а‚ я зенаца а Далла лиънарг бен. Со хиллехьара хууш къайлах дерг‚ аса совдаьхна хир дара диканаш‚ халоно схьалаьцна хир ма вацара со. Со веккъа кхерамча а‚ хаамча а ву тешаш долчу къомана".
 И ву шу кхоьллинарг цхьана синах‚ цунна зуда а кхоьллина, и цуьнца вахийта. И цунна улло вахча – байа болчу мохьца язло и‚ и дIакхоьхьу цо. ТIаккха иза язъелча цара шиммо /майрачо а‚ зудчо а/ шайн Кхиош-кхобучу Деле доьху: "Ахьа тхуна дика доьзалхо лахь, тхо баркалла бохучарех хир дара-кх".
ТIаккха цо шаьшшиннена дика доьзалхо велча‚ Цо шайна деллачуьнгахь Цунна накъост хилийтина цу шиммо. Генаволу Дела цара накъост лацарх.
 Цара хуьлуьйту, ткъа, Цунна накъост ша хIумма ца кхуллург‚ шаьш кхечо /Дала/ кхуллуш берш?
 Царна гIодан ца могу царна‚ шаьш шайна а гIо ца до цара.
 Аша уьш нийсачу новкъа кхайкхахь‚ шуна тIаьхьа а ца хIуьтту уьш. Цхьатерра ду шуна: аша уьш кхайкхахь а‚ я шу севцна Iахь а.
 Аша, Дела а витина, шайга кхойкхуш берш – шух терра леш бу‚ кхайкха цаьрга‚ шуна жоп лойла цара‚ шу бакълуьйш хиллехь.
 Ткъа церан когаш бу шашах дIа-схьа лелаш‚ я церан куьйгаш ду цара шаьш детташ‚ я церан бIаьргаш бу шашах царна гуш‚ я церан лергаш ду шашах царна хозуьйтуш? Ахьа ала: "Кхайкха шайн накъосташка‚ мекарло е суна‚ тIаьхьа ма татта со.
 Баккъалла а, сан доттагIа – Дела ву‚ Ша жайна доссийна волу‚ И ву дикачарех Iуналла деш верг".
 Аша, И /Дела/ а витина, шайга кхойкхуш берш, – шуна гIодан луш бац уьш‚ шайна гIо дийр долуш а бац.
 Аша шаьш нийсачу новкъа кхайкхича – ца хеза царна. Хьуна го уьш хьайга хьоьжуш, – царна ца го.
 КъинтIера вала‚ диканиг хьеха‚ дукха тергал ма бе жехIал нах.
ШайтIанера талхор хьо талхо гIертахь, – Делаца ларвалар деха. Баккъалла а, Иза хезаш верг а‚ хууш верг а ву.
 Баккъалла а, /Делах/ кхоьруш берш шаьш шайтIанан балано схьалаьцча, /Дела/ хьехаво /зикр до/ цара‚ уьш гуш хуьлу /нийса некъ/.
 Амма церан вежарий (къинош деш берш) – царна-м тиларчохь гIо до хьуна цара /шайтIано а, цуьнан накъосташа а/‚ тIаккха а ледарло ца йолуьйту цара (уьш тилош къахьегарехь).
 Ахьа шайга аят ца деъча‚ олура: "Айхьа хаьржина хиллехьара ахьа /аят/". Ахьа ала: "Сайга сан Кхиош-кхобучуьнгара догIучу вехьена бен со тIаьхьахIуттуш вац. ХIара /КъурIан/ – шун Кхиош-кхобучуьнгара билгалонаш ю‚ нийса некъ а‚ къинхетам а бу, ша тешаш долчу къомана".
 КъурIан доьшуш долуш – ладогIа цуьнга‚ гIовгIа ма е‚ шух къинхетам бан тарло.
 Хьехаве хьан Кхиош-кхобург хьайгахь: муьтIахь а хилла‚ кхоьруш а хилла‚ чIогIа доцчу озаца‚ Iуьйранна а‚ суьйранна а. Хьо ма хилалахь и тергам ца бечарех.
 Баккъалла а, хьан Кхиош-кхобучун гергахь дерш Цунна Iибадат дарна куралла еш дац‚ массо вочух И цIанвеш ду, Цунна сужд деш ду.
 Цара хьоьга хоьтту хIонсах лаьцна‚ ахьа ала: "ХIонс Делан /долахь/ ю‚ элчанан а /долахь/ ю". Шу Делах кхера‚ вовшийн юккъехь маслахьат а де‚ муьтIахь хила Далла а‚ Цуьнан элчанна а‚ шаьш хиллехь тешаш (муъма нах).
 Баккъалла а, тешаш берш /муъма нах/ бу Дела хьехийча шайн дегнаш кIадлуш берш‚ шайна тIехь Цуьнан аяташ дешча, иманца совбуьйлуш берш‚ шайн Кхиош-кхобучунна тIетевжаш берш.
 Ишттанаш бу уьш шаьш ламаз а хIоттош‚ Оха шайна деллачу рицкъанх сагIа а луш.
 Уьш бу хьакъ-бакъ болу тешаш берш (муъма нах)‚ царна шайн Кхиош-кхобучун гергахь даржаш ду‚ гечдар ду‚ шортта рицкъа ду.
 Хьан Кхиош-кхобучо хьо бакъонца хьан цIа чуьра араваккхаре терра‚ тешаш болчех (муъманахах) цхьа тоба чIогIа ца лууш ма ю /гIазот дан/.
 Хьоьца къуьйсуш бу уьш бакъдолчуьнгахь и билгалдаьллачул тIаьхьа‚ шаьш Iожална тIе лоьхкуш санна, шаьш хьоьжуш лаьтташ.
 Дала шуьца ваIда йо шина тобанах цхьаъ шун ю, олий‚ шуна дезаш ду герз доцург шайна хуьлийла‚ Далла лууш ду бакъдерг чIагIдан а Шен дешнашца‚ цатешачеран тIаьхье хадон а.
 Бакъдерг чIагIдархьама а‚ харцдерг дIатилархьама а, къинош дечарна ца дезахь а.
 Аша шайн Кхиош-кхобучуьнга гIо доьхура. Цо шуна жоп делира: "Аса шу чIагIдийр ду тIеттIа эзар маликашца"‚- аьлла.
И ца дира Дала кхаъ хилла а бен‚ шеца шун дегнаш паргIатдахархьама а бен‚ гIо дац Далла гергара а бен. Баккъалла а, Дела везза верг‚ хьукма дика деш верг ву.
Цо шуна тIе ма хьажайора наб озор, шуна Шегара сапаргIато луш‚ доссадора шуна тIе стиглара хи, Шеца шу цIандархьама‚ шайтIанан вас-васал шух дIаяккхархьама‚ шун дегнаш сацорхьама (собарца а‚ бакъдолчуьнца а)‚ шун когаш цуьнца чIагIбархьама.
Хьан Кхиош-кхобучо хаийтира маликашка Ша шуьца ву, аьлла‚ чIагIбе иман диллинарш‚ Аса тIаьхьа ца тешна хиллачерийн дегнашка кхерам кхуссур бу – тоха логах‚ хадайе церан массо пIелган юьхьиг.
Иза ду уьш Далла а‚ Цуьнан элчанна а дуьхьал хилла хиларна. Далла‚ цуьнан элчанна дуьхьал хиллачунна Дела бекхам эца чIогIа ву.
Иза (Iазап) ду шуна: "Iовша и шайна – цатешачарна цIеран Iазап ду".
ХIай иман диллинарш! Шаьш цатешачаьрца дуьхьалкхетча (тIам тIехь эскарш вовшех кхетча), могIаршца (шайн) баккъаш ма тоха царна /царех кхералой ма довда/.
Оцу дийнахь (гIазотехь кхеравелла вухаваьлларг)‚ царна шен букъ тоьхнарг‚ ша тIамна хьаьвзаш вацахь я кхечу тобанах дIауьйш вацахь, Делера оьгIазаллина юкъаваьлла и‚ цуьнан чугIойла жоьжахати ю‚ вон ю дIаваьрзу меттиг!
Аша ца байина уьш‚ делахь а Дала байина уьш. Ахьа ца кхоьссина (герз) айхьа кхуссуш делахь а – Дала кхоьссина (Дела вара и шун гIазот дIахьош верг) муъманахана шегара хаза ял (толам‚ хIонс) ялархьама. Баккъалла а, Дела хезаш а, хууш а ву.
Иза Дела хилар ду цатешачеран мекарло эшор йолуш.
Аша толам бехча – толам беъна шуьга. Шу совцахь – и дика ду шуна‚ шу духа тIамна юкъа дагIахь – Тхо а догIур ду, шун тобано шун хIумма тIаьхьара доккхур дац, и йоккха хилахь а. Дела муъма нахаца ву.
ХIай иман диллинарш! МуьтIахь хила Далла а‚ цуьнан элчанна а‚ и (пайхамар) витий дIа ма гIо, шу хезаш долуш (цо дуьйцург).
Шу тар ма ло аьллачаьрга: "ЛадоьгIна оха"‚ шаьш ладугIуш а боцуш.
Баккъалла а, Далла гергахь уггар боьха бежана ду къораниг а, мотт ца хуург а. Уьш бу кхеташ боцурш.
Далла цаьргахь диканиг лиъна хиллехьара, Цо ладугIуьйтур дара цаьрга. Цо шайга ладогIийтича а, тIаккха а дIагIур бара (гIазотера бовдур бара) уьш, дуьхьал а бевлла.
ХIай иман диллинарш! Жоп ло Далла а‚ элчанна а Цо шайга кхайкхича Ша шу дендеш долчуьнга‚ шуна хаалаш, и Дела хьийзаш хилар стагана а‚ цуьнан дагана а юкъа‚ шу а Цунна тIе гулдийриг хилар.
Питанах кхералаш: къаьсттина шух зулам диначаьрна зен дина Iанне а ца Iа иза (массарна зен до цо). Шуна хаалаш, и Дела бекхам барца (таIазар дарца) чIогIа вуйла.
Аша дагадаийтал шаьш, кIезиг а хилла, лаьттахь заьIап хилар‚ шаьш наха схьалецарна кхоьруш. ТIаккха Цо тIелецира шу‚ Шен гIоьнца чIагIдира шу‚ цIенчух рицкъа делира шуна, – шу хила мегара баркалла олуш.
ХIай иман диллинарш! Аша тешнабехк ма белаш Далла а‚ элчанна а‚ аша тешнабехк ма белаш шайга хиллачу тешамна (декхар делахь а‚ я кхин хIума далахь а), шаьш хууш долуш.
Шуна хаалаш, шун даьхний а (бахам)‚ шун доьзалш а питана дуй‚ баккъалла а, Дела Шегахь йоккха ял йолуш вуйла.
ХIай иман диллинарш! Шу Делах кхерахь‚ Цо кхетам бийр бу шуна (довзуьйтур ду бакъдерг‚ харцдерг)‚ шун къинойх цIандийр ду шу‚ шуна гечдийр ду Цо, – и Дела йокха комаьршалла йолуш ву.
Хьуна мекарло ма йора цатешачара хьо лаца‚ я вен‚ я хьо араваккха (Макка чуьра). Мекарло йо цара, – Дала а йо мекарло /церан мекарло йохош/. И Дела /мекарлонна дуьхьал/ мекарло ечарех диканиг ву.
Шайна тIехь Тхан аяташ дешча, цара олу: "Хезна тхуна‚ тхайна лиъча цунах тераниг оха а эр дара‚ уьш-м хьалхалерачийн туьйранаш дара".
Цара ма элира (дагадаийтал, хIай элча): "Везан Дела‚ хIара хиллехь Хьан гергара бакъдерг‚ догIанца кхерий (тIулгаш) делхийта тхуна стиглара‚ я лазош долу Iазап даийта тхуна".
Дела ца хилира царна Iазап деш хьо царна юккъехь волуш. Ца хилира Дела царна Iазап деш верг, уьш шайна гечдар доьхуш болуш.
Дала Iазап хIунда ца до царна, уьш Хьарам-маьждиге (нах) ца буьтуш хилча. Уьш ца хилла цунна доьналла деш берш. Цуьнан доьналлина хьакъ берш беккъа (Делах) кхоьрурш бу‚ делахь а царех дукхачарна а ца хаьа-кх.
Церан ламаз (КаIбан) цIийнан хьалхахь ма ца хилира, шок еттар а‚ тIараш деттар а бен. /Царна жоп дац/ "Iовша шайна Iазап, шаьш цахиларна тешаш" /алар бен/.
Баккъалла а, цатешачара шайн даьхний дойу Делан новкъах (нах дIатилабан). ТIаьхьа дойур ду цара уьш‚ тIаккха и царна тIехь бала хир бу‚ тIаккха уьш эшор бу. Цатешаш берш жоьжахате гулбийр бу
Дала къасторхьама боьханиг цIеначух‚ боьханиг боьхачунна тIедиллархьама‚ тIаккха царех массарех барз бархьама‚ тIаккха и жоьжахатехь хилийтархьама. Уьш бу-кх эшнарш.
Ахьа ала цатешачаьрга: "Уьш совцахь, царна гечдийр ду хьалха дахнарг‚ уьш юха а буьйлалахь (бусулбанашца тIом бан) – хьалхалерачарна хилларг хир ду (хIаллакбийр бу).
ТIом бе цаьрца питана ца хилийта‚ дерриге дин Далла хилийта. ТIаккха уьш совцахь (маслаIате беана – совца шу а), – баккъалла а, Дела цара дийриг гуш ву.
Уьш дIаберзахь (маслаIате ца богIуш)‚ шуна хаалаш, Дела вуйла шуна гIоьнча (тIаккха тIом бе аша) – дика гIоьнча ву‚ дика толам луш верг ву Иза.
Шуна хаалаш, аша хIонсах хIума яьккхича, Далла а‚ элчанна а‚ цуьнан гергарчарна а‚ буоберашна (бедашна) а‚ мискачарна а‚ некъан накъостана а оцунах пхоьалгIа дакъа ду‚ шу хиллехь тешаш Делах а‚ Оха Тхан лайга къастаман дийнахь ши тоба вовшийн дуьхьал нисъеллачу дийнахь доссийначух а (маликашка а, кхин Делан билгалонашка а). Дела массо хIуманна тIехь ницкъ болуш ву.
Шу гергарчу берда тIехь а долуш‚ уьш генарчу берда тIехь а болуш, и къепал шуна лохахула а йолуш ма дарий. Аша вовшашца ваIда йина хиллехьара‚ галдевр дара шу тоьхначу хенаца‚ делахь а Дала кхочуш- хилийтархьама дара и хилла даьлла гIуллакх‚ хIаллакван ша хIаллакьхилларг билгалонца‚ денван ша вехаш хилларг билгалонца. Баккъалла а, Дела хезаш а‚ хууш а ву.
Хьоьга гайтира Дала уьш гIенах кIеззиг‚ Цо хьоьга уьш дукха гайтинехьара – духур дара шу‚ гIуллакхехь къуьйсур дара аша‚ делахь а Дала лардина (шу эшарх). Баккъалла а, Иза хууш ву дегнашкахь дерг.
Шуна гайтира Цо уьш‚ шу цхьаьнакхетча‚ шун бIаьргашкахула кIеззиг‚ шу кIеззиг гайтира церан бIаьргашкахула, Дала кхочушдархьама хилла даьлла долу гIуллакх. Деле дIадоьрзу гIуллакхаш.
ХIай иман диллинарш! Шайца тоба цхьаьнакхетча чIагIлолаш‚ Дела хьехавелаш дуккха‚ шу даккхийдедан тарло.
МуьтIахь хилалаш Далла а‚ цуьнан элчанна а‚ вовшашца ма къийсалаш – тIаккха озалур ду шу /мостагIчух/‚ шун ницкъ дIабер бу. Собаре хилалаш. Баккъалла а, Дела собаре болчаьрца ву (царна гIодарца).
Шу ма хилалаш шайн цIеношкара арабевллачарех тера кураллица‚ нахана гайтархьама Делан новкъах (нах) дIатилабеш. И Дела аша дечунна гуо беш ма ву.
ШайтIано хазйира царна шайн Iамалаш‚ элира: "Тахана нахах цхьа а вац шу эшо‚ со шуна лулахо ду". ТIаккха, шена ши тоба гича, дIадедира иза‚ элира: "Баккъалла а, со цIена ду шух‚ баккъалла а, со гуш ду (цунна маликаш гуш дара бусулбанашна гIо деш) шуна ца гург‚ со кхоьру Делах – и Дела таIзар дарца чIогIа ву".
Мунепикъаша а‚ шайн дегнашкахь цамгар йолчара а олура: "ХIорш шайн дино Iехийна". Далла тIетевжинарг, – баккъалла а, и Дела веза верг а‚ хьукаме верг а ву.
Хьуна гинехьара и цатешаш берш маликаша шайн синош схьадохуш шайн яххьийх а‚ тIехьа а етташ: "Iовша шайна жоьжахатийн Iазап"‚- олуш.
Иза ду шун куьйгаша хьалха даькхинарг бахьанехь‚ Дела лешна зуламе вац. 
ФирIавнан доьзалан а‚ царел хьалха хиллачерийн а Iадатах тера‚ ца тийшира уьш Делан аятех – тIаккха Дала шайн къиношца схьалийцира уьш. Баккъалла а, и Дела нуьцкъала ву‚ чIогIа ву таIзар дарца.
Иза ду – Дела цахиларна ша цхьана къомана делла хилла долу ниIмат хийцориг, цу (къомо) ша-шена и хийццолац‚ и ду Дела хиларна хезаш а‚ хууш а.
ФирIавнан доьзалан а‚ царел хьалха хиллачерийн а Iадатах тера‚ харц дира цара шайн Делан аяташ – тIаккха Оха уьш, шайн къинош бахьанехь, хIаллакбира. ФирIавнан доьзал Оха хIордан бухабахийтира‚ массо а хилира уьш зуламхой.
Уггар боьха бежана Далла гергахь – цатешарш бу‚ (уьш ца теша) цара иман ца дуьллу.
Ахьа шайца барт бина (тIом бира бац, аьлла) хилларш бу уьш‚ тIаккха массо хенахь и шайн барт бохабо цара‚ уьш ца кхоьру (Делах и барт бохо/.
Хьайна царна тIехь тIам тIехь ка далахь – лелхабе цаьрца царел тIаьхьа берш‚ цара ойла ян мегара.
Хьо кхерахь цхьана къоман /хьан шеца барт болчу/ тешнабехках‚ бохабе ахьа /барт/ цаьрца нийсса‚ баккъалла а, Далла ца беза тешнабехк бийраш.
Цатешачарна маттанне а ма моьттийла шаьш хьалхадовлур ду (Iазапах)‚ баккъалла а, царна ницкъ кхочур бац (Iазапах кIелхьарабовла).
Кечбе царна дуьхьал шайн тар малло ницкъ‚ дIайихкина (кийча) говраш /хилийта/‚ шеца аша кхераван Делан мостагI а‚ шайн мостагI а‚ уьш боцурш кхиберш а‚ шуна шаьш ца бевзаш болу‚ Далла бевза уьш‚ аша Делан новкъахь яьккхинарг юхайоьрзур ю шуна‚ шуна зулам дийр дац.
Нагахь санна уьш машаре кховдахь‚– тIаккха хьо а кховда цуьнга (машаре)‚ Далла тIетовжа‚ баккъалла а, Иза хезаш а‚ хууш а ву.
Царна лаахь хьо Iехо (тешнабехк бан) – хьуна кхачойийриг Дела ву. И ву Ша Шен гIоьнца а, муъма нахаца а хьо чIагIвина хилларг.
Цо кIаддира церан дегнаш (безам тесира вовшашна юккъехь)‚ ахьа лаьттахь мел дерг доьхкича а, ахьа кIаддийр дацара церан дегнаш‚ делахь а Дала (дегнаш) кIаддира церан вовшашна юккъехь‚ баккъалла а, Иза веза верг а‚ хьукаме верг а ву.
ХIай пайхамар! Хьуна кхачоен ерг Дела ву‚ муъманахах хьуна тIаьхьахIоьттинарг а ву.
ХIай пайхамар! ТIамна тIеберзабе муъманах! Шух собаре ткъа хилча – эшор ву цара ши бIе‚ шух бIе хилча – эшор ву цара цатешачарех эзар‚ хIунда аьлча, уьш цакхеташ къам ду.
ХIинца Дала дайдира шуна‚ Цунна хиира шух ледарло юй (кIеззиг хилар‚ тIамна кийча цахилар)‚ шух собаре бIе хилча – ши бIе эшор ву цара‚ шух эзар хилча – ши эзар эшор ву цара Делан пурбанца‚ Дела собаре болчаьрца (собар диначаьрца) ву.
Йиш яц пайхамаран шен йийсарой хила лаьттахь кхоччуш ша чIагIваллалц‚ шу дезаш ду дуьненан хIума‚ Далла дезаш ду эхарт‚ Дела веза верг а‚ хьукаме верг а ву.
Делера жайна хьалха ца даьллехьара аша эцначунна доккхачу Iазапо схьалоьцур дара шу.
Яа шаьш яьккхинчу хIонсах хьанал ерг‚ цIена ерг‚ Делах кхера (хьарам дерг ца дан). Баккъалла а, Дела гечдеш верг а‚ къинхетаме верг а ву.
ХIай пайхамар! Ала шайн куьйгийн кIел болчу йийсархошка: "Далла хаахь шун дегнашкахь диканиг‚ шуьгара даьккхинчул сов диканиг лур ду Цо шуна‚ гечдийр ду Цо шуна‚ и Дела гечдеш верг а‚ къинхетаме верг а ву".
Царна лаахь хьуна тешнабехк бан‚ хьалха Далла а тешнабехк бина цара‚ Цо царна тIехь ницкъ белла /хьуна таIзар дан)‚ и Дела хууш верг а‚ хьукаме верг а ву.
Баккъалла а, иман диллинарш а‚ дIакхелхинарш а (динан дуьхьа пайхамарца Маккара Мединате дIабаханарш)‚ шайн дохнаца а‚ синошца а Делан новкъахь къахьегнарш а‚ шаьш тIелаьцнарш а‚ гIо динарш а – уьш вовшийн верасаш (доттагIий‚ гIоьнчий) бу. Иман а диллина дIа ца кхелхинарш – цхьанне хIуманца цаьрца гергарло дац шуна, уьш дIакхалххалц. Динан хьокъехь цара шуьга гIо дехахь‚ – шуна тIехь (царна) гIо дар ду, шуна а, шайна а юккъехь барт болчу къомана дуьхьал дацахь‚ и Дела аша дийриг гуш ма ву.
Цатешарш вовшийн гергарнаш бу. Аша и (гIо) ца дахь‚ лаьттахь питана хир ду‚ доккха боьханиг даьржар ду.
Иман диллинарш а‚ (Мадинате) дIакхелхинарш а‚ Делан новкъахь къахьегнарш а‚ тIелаьцнарш а‚ гIо динарш а – уьш бу хьакъ-бакъ муъманах‚ царна гечдар а‚ шортта рицкъа а хир ду.
ТIаьхьа иман диллинарш‚ (Мадинате) дIакхелхинарш‚ шуьца цхьаьна къахьегнарш – уьш шух бу. Гергарлонаш дерш – царех цхьаберш вукхарел герга бу Делан жайни чохь. Баккъалла а, Дела массо хIума хууш верг ву.
 Делера а‚ Цуьнан элчанера а шаьш цIена хилар ду аша барт бина хилла болчу мушрикунашка.
 ДIа-схьа лела лаьттахула беа баттахь‚ тIаккха шуна хаалаш, Далла тIехь шун ницкъ кхочур боцийла‚ и Дела вуйла цатешарш сийсазабийр болуш.
 Делера а‚ Цуьнан элчанера а кхайкхар ду нахе Доккха хьаьж доьхкучу дийнахь. И Дела цIена ву мушрикунех‚ Цуьнан элча а /цIена/ ву, аьлла‚ аша тоба дахь – и шуна дика ду‚ шу дуьхьалдовлахь – шуна хаалаш, шуна Далла тIехь ницкъ боцийла. Кхаъ баккха цатешачарна лазош долчу Iазапаца.
 Аша шайца барт бина хилла берш боцучарех‚ тIаккха шуна цхьанне хIуманца эшам бина хилла боцучарех‚ шуна тIехь цхьаннена гIо дина хилла боцучарех – цаьрца бина барт кхочушбе шен хан чекхъяллалц‚ Далла беза /Шех/ кхоьруш берш.
 Деза /хьаьж доьхку/ беттанаш чекхдевлча /и шайца маслаIате ца богIу, шуьца мостагIалла лелош болу/ мушрикунаш байа, шайна уьш карабоьллачохь‚ схьалеца уьш‚ гуо бе царна‚ охьаховша царна кIелонна массанхьа а. Уьш дохкобовлахь‚ цара ламаз хIоттадахь‚ закат лахь – церан некъ маьрша бе. Баккъалла а, Дела гечдийриг ву‚ къинхетам бийриг ву.
 Мушрикунех цхьаммо хьоьга ша тIеэцар дехахь – тIеэца иза цунна Делан дош хаззалц‚ тIаккха дIакхачаве иза кхерам боцучу меттиге /шен даймахка‚ цунна лаахь/, – иза уьш ца хууш къам хиларна ду.
 Муха хир бу мушрикунашца барт Далла гергахь а‚ Цуьнан элчанна гергахь а‚ Хьарам-маьждиган гергахь аша шайца барт бинарш боцучаьрца? Уьш шуьца нийса ма хилла‚ шу цаьрца а нийса хила. Баккъалла а, Далла беза /Шех/ кхоьрурш.
 Муха..? Шаьш шуна тIехь толам баьккхича‚ цара тергал ца до шуна юккъехь гергарло а‚ барт а‚ шу реза до цара шайн багенашца‚ куралла йо церан дегнаша‚ царех дукхахберш песакъ /вон лела‚ Iесалла еш болу нах/ бу.
 Делан аяташ доьхкина цара кIеззигчу мехах‚ Цуьнан новкъах /дуккха а нах/ тилий цара. Баккъалла а, ма вон хилла-кх цара деш хилларг.
Тергал ца до цара муъма стагехь гергарло а‚ барт а‚ уьш дозанех белларш бу.
Нагахь санна цара тоба дахь‚ ламаз хIоттадахь‚ закат лахь – тIаккха шун вежарий бу уьш динехь, (иштта) къастадо Оха аяташ хууш долчу къомана.
Нагахь санна цара шайн дуйнаш къардахь, шайн барт хиллачун тIаьхьа‚ Iиттарш яхь шун динна – керсталлин кортош дайа‚ – баккъалла а, церан дуйнаш бан а бац‚ – уьш совца мегара /шайн коьртехь берш байича/.
Шу ца лета шаьш шайн дуйнаш бохийначу къомах‚ элча араваккха гIайгIа беш хилла долчу‚ шаьш юьхьанцара шуьца и (тIом) болийна хиллачу? Царех кхоьру шу? Дела там болуш ма вара шу Шех кхера‚ шу муъма нах хиллехь!
ТIом бе цаьрца‚ Дала шун куьйгашца Iазап дийр ду царна‚ сийсазбийр бу уьш‚ царна тIехь шуна гIо дийр ду‚ тодийр ду муъма нехан (къоман) дегнаш.
ДIайоккхур ю церан дегнийн оьгIазло‚ Дала гечдо Шена луучунна (бусулба дине верзош Абу-Суфьян санна)‚ Дела хууш верг а‚ /нийса/ хьукма дийриг а ву.
Шу моьттуш дара шаьш дуьтур ду (балане а ца лоцуш)? Далла хIинца а шух гIазот динарш а‚ Дела а, элча а витина‚ муъма нах а битина, кхин доттагIий ца лаьцнарш а ца бевзина (нахана гучабохуш)? Дела сов дика хууш верг ву аша дийриг.
Оьшуш дац мушрикунаш Делан маьждигашкахь Iен, керстанаш шаьш хиларан тешалла а деш‚ церан Iамалш дIатили‚ уьш цIергахь гуттар лаьттар бу.
Делан маьждигашкахь Iийр ву Делах а‚ эхарт дийнах а тешна верг‚ ламаз хIоттийнарг‚ закат делларг‚ Дела воцчух ца кхоьрург – уьш хила там бу нисбеллачарех.
Аша хилийти хьаьжина хи далар а‚ Хьарам-маьждигехь Iар а Делах а‚ эхарт дийнах а тешначух а‚ Делан новкъах къахьегначух а тера? Ца нисло уьш Далла гергахь‚ Дала ца нисдо зуламе къам.
Иман диллинарш‚ дIакхелхинарш‚ (пайхамарца Маккара Мединате ислам Iалашдархьама)‚ Делан новкъахь шайн дохнаца а‚ шайн синошца а къахьегнарш дуккха беза бу даржаца Далла гергахь‚ уьш бу тоьлларш.
Царна церан Кхиош-кхобучо кхаъ боккху Шегара къинхетам хиларца а‚ резахиларца а‚ бошмаш (ялсамани) хиларца а‚ шайна цуьнан (ялсаманин) чохь лаьтташ долу ниIмат долуш.
Цу чохь уьш гуттар лаьттар бу‚ баккъалла а, Дела Шегахь сийлахь-еза ял йолуш ву (царна яла).
ХIай иман диллинарш! Ма лацалаш шайн дай а‚ шайн вежарий а доттагIий, (ма бе царех дола дийраш) царна иманал керсталла дукхадезахь. Шух царех доттагIий бинарг – уьш бу зуламхой.
Ахьа ала: "Нагахь санна шун дай‚ шун кIентий‚ шун вежарий‚ шун зударий‚ шун гергарнаш‚ даьхний‚ аша гулдина хилла долу‚ йохка-эцар‚ ша (са йоцуш) йисарх шу кхоьруш йолу‚ цIенош шайна шу реза долу‚ шуна дукха- дезахь Делал а‚ цуьнан элчанал а‚ Делан новкъахь гIазот дарал а, – хьоьжуш Iе Дела валлалц Шен гIуллакхца. (цуьнан Iазап‚ оьгIазло йогIур ю шуна). Дала ца нисдо песакъ къам.
Дала гIо дира шуна дуккхачу меттигашкахь‚ Хьунайн дийнахь а. Шу цецдехира шун дукхалло‚ цо (шу дуккха хиларна, Делан гIоьнах ойла еш дацара шу) шун хIумма кIелхьара ца дехира‚ сел шортта хилла долу латта гатделира шуна (довда меттиг йоцуш дисира шу)‚ тIаккха шу духадевлира.
ТIаккха Дала Шен синтем боссийра Шен элчанна а‚ муъма нахана а; эскар доссийра‚ шуна гуш доцу; цатешачарна Iазап дира‚ цатешачеран бекхам и бу.
ТIаккха гечдийр ду Дала, цул тIаьхьа, Шена луучунна‚ и Дела гечдеш верг а‚ къинхетам беш верг а ву.
ХIай иман диллинарш! Мушрикунаш нажс /боьха хIума/ ю‚ хIокху шарал тIаьхьа Хьарам-маьждигна герга ма гIойла уьш. Шу кхерахь мискаллех (мушрикунаш ца баьхкича йохка-эцар сецна), – тIаьхьа Дала хьоле дийр ду шу Шен комаьршаллах, Шена лаахь. Баккъалла а, Дела хууш верг а‚ хьукаме верг а ву.
ТIом бе шайга жайна деллачарех Делах а‚ эхарт дийнах а ца тешаш болчаьрца‚ Дала а‚ Цуьнан элчано а хьарам динарг хьарам ца деш болчаьрца‚ хьакъ-бакъ долу дин (Ислам) къобал ца деш болчаьрца шайн куьйгаца (мукIар хилла) жизьят луш, уьш кIел совццалц.
Жуьгташа элира: "Iузайр – Делан кIант ву"‚ насараша (Iисана тIаьхьа хIиттинарш – христианаш) элира: "Масихь /Iиса пайхамар – Христос/ – Делан кIант ву". Иза – церан дош ду шайн багара (схьадаьлла)‚ тардеш бу уьш хьалха керсталла диначеран дашах‚ Дала хIаллак бойла уьш! Ма бакъдолчух дог даьлла бу уьш!
Шайн епископаш а‚ монахаш а делий лецира цара Дела а витина‚ Марьяман кIант Масихь а (Дела лецира цара). Цаьрга омра дина дацара цхьанна Далла Iибадат де аьлла бен‚ кхин Дела воцчу И ша бен – цIена ву иза цара Шеца накъост лацарх.
Уьш лууш бу Делан нур дайа шайн багенашца‚ Дала ца магадо Шен нур кхоччуш хилийтар бен‚ керстанашна ца дезахь а.
И ву ваийтинарг Шен элча нийсачу некъаца а‚ бакъонан динца а, и массо динна тIехь толийтархьама, мушрикунашна ца дезахь а.
ХIай иман диллинарш! Баккъалла а, епископех а‚ монахех дукхахберш харцонца нехан даьхний дууш бу хьуна‚ Делан некъах (шайна тIаьхьахIуьтту нах) дIатоьттуш а бу. Деший а‚ детий а гулдеш болчаьрга‚ Делан новкъахь цуьнца харж ца еш – царна ахьа кхаъ баккхалахь, шайна лазош долу Iазап хиларца.
Цхьана (къематан) дийнахь жоьжахатин цIергахь цIе юьллур ю царех‚ цуьнца (цIарца) дагор ду церан хьаьжнаш а‚ церан агIонаш а‚ церан баккъаш а: "ХIара ду аша шайна гулдинарг‚ Iовша шаьш гулдина хилларг"‚- (маликаша) олуш.
Баккъалла а, беттанийн дукхалла Далла гергахь – шийтта бутт бу Делан жайна чохь язбина Цо стигланаш а‚ латта а кхоьллинчу дийнахь‚ царех биъ беза бу (зуль-къаIада‚ зуль-хьиджа‚ мухьаррам‚ раджаб). И ду мехала дин. Цу чохь шайна зулам ма де. ТIом бе массо мушрикунашца цара шуьца массаьрца тIом баре терра‚ шуна хаалаш, и Дела (Шех кхоьручаьрца) вуйла.
(Цхьа беза бутт кхечуьнга ) тIаьхьататтар керсталлехь сов валар ду‚ шеца цатешарш тилош, цхьана шарахь хьанал беш и (беза бутт‚ цу чохь тIом бан магош)‚ вукху шарахь - хьарам беш, Дала базбинчийн дукхаллица богIуш хилийтархьама – хьанал бо цара Дала хьарам бинарш. Хазйина царна шайн вон амалш. Дала ца нисдо керста къам.
ХIай иман диллинарш! Шуна хIун хилла, шайга Делан новкъахь (гIазотана) арадовла аьлча, (лаьттахь) дазлой ма Iа шу (гIазоте ца гIош)? Эхартал а дуьненан дахарна реза хилла-те шу? Ма кIезиг хIума ю-кх и, дуьненан дахар, эхартаца юьстича!
Шу гIазотана ара ца довлахь – Цо шуна лазош долу Iазап дийр ду‚ хуьйцур ду шу кхечу къомаца‚ аша Цунна зен дийр дац цхьанне хIуманца. Дела массо хIуманна тIехь ницкъ болуш ву.
Аша цунна (вай пайхамарна Мухьаммадана гIазоте хIуттуш) гIо ца дахь – Дала гIо дира цунна керстанаша иза (Маккара) араваьккхинчу хенахь‚ шиннех шолгIаниг и хилла волчу хьолехь. Уьш шиъ нокхечохь (хьехахь) болуш‚ цо (пайхамара) элира шен накъосте (Абу-Бакре): "Хьо гIайгIане ма вожалахь‚ вайца Дела ву хьуна". Дала дог-паргIато йоссийра цунна тIе‚ Цо чIагIвира и эскарца‚ шуна ша гуш ца хилла долчу‚ цатешачеран дош бухахь хилийтира. Делан дош – и ду лакхахь дерг‚ Дела Ша веза верг а‚ хьукаме верг а ву.
Арадовла шаьш дайа дерш‚ деза дерш а‚ къахьега (гIазот де) шайн дохнаца а‚ шайн синошца а Делан новкъахь. И дика ду шуна, шу хууш хиллехь.
Iалашо гергахь хилахь‚ некъ атта а хилахь – хьуна тIаьхьахIуьтту уьш‚ хIетте а (некъ) гена хиларца хилла царна /хало/‚ Делаца дуйнаш буур бу цара: "Шайн ницкъ кхачахьара, шуьца арадевр дара шаьш" (гIазотана)‚- бохуш. Шаьш шайн хIаллакдо цара шаьш. Далла хаьа уьш харцлуьйш буй.
Дела къинтIера ваьр хьуна! Ахьа хIунда пурба делла царна хьайна бакълуьйш берш билгалбовллалц‚ харцлуьйш берш бовззаллц?
Хьоьга пурба доьхур дац хьуна Делах а‚ эхар дийнах а тешаш болчара шайн дохнаца а‚ шайн синошца а гIазот ца дан. Дела хууш ву (Шех) кхоьруш берш.
Хьоьга пурба доьху Делах а, эхар дийнах а цатешачара‚ шайн дегнаша шеко ечара‚ – уьш шайн шекон чохь ойланаш керчош бу.
Шаьш /гIазотана/ арабовла лууш хиллехьара‚ цунна кечамбина хир бара цара‚ делахь а Далла ца деза церан гучубовлар /гIазотана/. Цо уьш бухабуьтуш бу /шуьца гIазотана арабовларх, мало ярца/‚ элира /цаьрга/: "Охьаховжший Iиэ охьахевшина Iачаьрца" /зударшца а‚ берашца а‚ къеначу нахаца а/.
Шуьца уьш арабевллехьара а‚ шу совдохур ма дацара цара, низам дохорца а бен‚ шун юкъ эгIор ма яра цара шуна питана лоьхуш‚ шуна юкъахь ма бу цаьрга ладоьгIуш берш. Дела бевзаш ву-кх зуламе берш.
Хьалха а питана лехира цара‚ хьуна мекарлонаш йира бакъдерг даллалц‚ Делан гIуллакх гучуделира, уьш ца лууш а болуш.
Царех ву ша олуш верг: "Пурба лохьа /гIазотана ара ца вала/ суна‚ питана ма де суна". Ткъа питанна чубегна бац уьш? Баккъалла а, жоьжахати гуо бийр болуш ма ю керстанашна.
Хьуна диканиг хилахь‚ цо вон хоьтуьйту царна. Хьуна хало хилахь‚ цара олу: "Оха хьалха дIалецира тхан гIуллакх" /гIазоте ца даха сацам бира оха хьалха‚ цундела тхуна вон ца хили/. Уьш дIабирзира шаьш баккхийбуьйш.
Ахьа ала: "Тхуна хиланне а хир ма дац Дала тхуна яздинарг бен. И ву тхан гIоьнча"‚ Далла тIетевжийла муъма нах.
Ахьа ала: "Шина диканах /я толам хир бара тхуна‚ я гIазот хир дара тхуна/ цхьанне а бен хьоьжийла дарий шун тхуна? Тхо хьоьжуш ду шуна Дала шегара я тхан куьйгашца Iазап кхачориг хиларе. Хьоьжуш Iе‚ тхо а шуьца цхьаьна хьоьжуш Iийр ду".
Ала: "СагIа ло шайна лаахь а‚ ца лаахь а‚ шуьгара данне а къобалдийр дац и. Баккъалла а, шу хили-кх песакъ къам".
Цаьргара сагIа къобалдар духатоьхна, уьш Делах а‚ элчанах а тешаш ца хиларо‚ шаьш мало еш бен цара ламаз ца даро‚ ца лууш, халла бен цара сагIа а ца даккхаро.
Ахьа тамаша ма бойла церан дохнах а‚ церан кIентех а. Далла лууш ду цаьрца царна Iазап дан дуьненан дахарехь‚ синош дер ду церан уьш керстанаш болуш.
Цара Делаца дуйнаш боу шаьш шух ду‚ бохуш‚ шух бац уьш‚ хIетте а къаьсташ къам ду уьш.
Шайна лачкъа меттиг караяхь‚ лаьттах бола меттиг караяхь я чудовла меттиг караяхь – цига сихлур бу уьш чехка /къаьхкина говр санна/.
Царех бу хьуна ирча бехкаш бохуш берш сагIадаккхарехь‚ цунах шайна делча реза хуьлу уьш‚ цунах шайна ца лахь – уьш оьгIазбоьлху.
Уьш реза хиллехьара Дала а‚ цуьнан элчано а шайна деллачунна‚ аьллехьара цара: "Тхуна кхачам болуш ву-кх Дела‚ тIаьхьа лур ду тхуна Дала Шен комаьршаллах. Цуьнан элчано а /лур ду тхуна/‚ баккъалла а, тхо Деле догдохуш ду-кх" /дика хир дара-кх царна/.
СагIанаш ло Делера парз хилла пекъаршна а‚ мискачарна а‚ царна тIехь болх бечарна а‚ дегнаш кIаддархьама а‚ леш азат бахарехь а‚ декхарийн кIелбисинчарна а‚ Делан новкъахь а‚ некъан накъостана а. Дела хууш а ву‚ /нийса/ хьукам деш а ву.
Царех бу пайхамарна халахоьтуьйтуш берш‚ олуш берш: "Иза /пайхамар/ – лергаш ду" /массо хIума хезаш ду-кх цунна/. Ахьа ала: "Дикаллин лергаш ду-кх шуна‚ тешаш ву и /Мухьаммад пайхамар/ Делах а‚ тешаш ву и муъма нахах а‚ шух иман диллинчарна къинхетам бу и". Делан элчанна халахоьтуьйтуш берш – царна ду лазош долу Iазап.
Шуна Делаца дуйнаш боу цара шу реза дархьама. Дела а‚ Цуьнан элча а хьакъ бар-кх цара реза бан, шаьш муъма нах хиллехь.
Царна ца хаьа-те Далла а‚ Цуьнан элчанна а дуьхьало йиначунна жоьжахатин цIе хир юйла, и цу чохь гуттар лаьтташ? Ма йоккха сийсазалла ю-кх и!
Кхоьруш бу мунепикъаш цаьрга /бусулба нахе/ шайн дегнашкахь дерг /мунепикъийн дегнашкахь йолу шеко гучуйоккхуш/ дуьйцуш сурат доссарх. Ахьа ала: "Ма даша шу" /ма лара аша дин а‚ Дела а‚ бусулбанаш а/. Баккъалла а, Дела арадоккхург ву шу кхоьруш (ларлуш) дерг.
Ахьа цаьрга хаьттича‚ цара алланне а эр ду хьуна: "Тхо-м забар еш‚ ловзуш дарий". Ахьа ала: "Делах а‚ Цуьнан аятех а‚ Цуьнан элчанах а доьлуш хилла шу?"
Бехказлонаш ма е аша. Керсталла дина аша шайн иманал тIаьхьа‚ шух цхьана тобанна Тхо къинтIера довлахь а‚ кхечу тобанна Оха Iазап дийр ду, уьш хиларна къинош динарш.
Мунепикъ божарий а‚ мунепикъ зударий а – уьш цхьаберш вовшех бу. Вониг омра до цара‚ диканиг ма де олу‚ шайн куьйгаш дIакъовлу цара /сагIа ца луш‚ Делан новкъахь харж ца еш/. Дела вицвина цара – Цо а ма биц бина уьш. Баккъалла а, мунепикъаш - уьш бу-кх песакъаш.
Дала ваIда йина мунепикъ божаршна а‚ мунепикъ зударшна а‚ керстанашна а жоьжахатин цIарца‚ цу чохь уьш гуттар лаьттарг болуш. И ю царна кхачо йийриг‚ Дала неIалт аьлла царна‚ царна хIоьттина долу Iазап ду.
Шул хьалха хиллачарех тера /ду иза/. Шул чIогIа бара уьш ницкъаца‚ алсам бара дохнаца а‚ доьзалшца а. Шайн декъах зовкх хьийгира цара‚ шайн декъах зовкх хьийгира аша а‚ шул хьалха хиллачара а зовкх хьегаре терра шайн декъах‚ забарш йира аша а, забарш йиначарех терра. Уьш бу-кх шайн Iамалш яйнарш дуьненахь а‚ эхартахь а‚ уьш бу-кх шаьш эшийнарш.
Цаьрга ца деъна-те шайл хьалха хиллачу Нухьан‚ Iадин‚ Самудан къаьмнийн хабар‚ ИбрахIиман къоман‚ Мадъянан дайн‚ Муътафикатийн хабар? Цаьрга шайн элчанаш ма баьхкира билгалонашца. Дела ца хилла царна зулам деш‚ хIетте а шаьш хилла уьш шайна зулам деш.
Муъма божарий‚ муъма зударий – цхьаберш вовшийн доттагIий /верасаш/ бу‚ дикачуьнца омра деш‚ /вон дерг ма де олуш/ вочух духатухуш‚ ламаз хIоттадеш‚ закат луш‚ Далла а‚ Цуьнан элчанна а муьтIахь а болуш. Царех тIаккха къинхетам бийр бу Дала. Баккъалла а, Дела ма ву веза верг а‚ хьукаме верг а.
Дала ваIда йина муъма божаршна а‚ муъма зударшна а бошмаш /ялсаманехь/‚ шайн бухахула татолаш оьхуш йолу‚ цу чохь уьш гуттар лаьтташ‚ цIена гIишлош Iаднин бошмашкахь‚ Делера реза хилар дуккха доккха ду – иза беза-боккха толам бу.
ХIай пайхамар! ГIазот де керстанашца а‚ мунепикъашца а‚ кIоршаме хила цаьрца‚ церан чохьIойла жоьжахати ю, – вон дIадерзар ду-кх иза.
Цара /мунепикъаша/ дуйнаш боу Делаца‚ ца аьлла /пайхамарна вониг/ шаьш‚ бохуш. Аьлла цара керсталлин дош‚ царех керстанаш хилла шаьш бусулбанаш хиллачул тIаьхьа‚ шайна карх ца даьлларг дан хьаьвсира уьш‚ бекхам бира цара, беккъа Дала а‚ Цуьнан элчано а шайна Шен комаьршаллах хьал даларна. Цара тоба динехьара дика хир дара царна. Уьш дIаберзахь– лазош долчу Iазапца Iазап дийр ду Дала царна дуьненахь а‚ эхартахь а. Ма вац царна лаьттахь верас а‚ гIоьнча а!
Царех бу шаьш Делаца ваIда йинарш: "Цо тхуна Шен комаьршаллах /ниIмат/ лахь‚ /шортта/ лур ма ду шаьш /дала дезачунна/ сагIа, хиллане а хир ду шаьш дикачарех"‚- аьлла.
Цо /Дала/ Шен комаьршаллах шайна делча‚ уьш цуьнца пис хилира‚ дIабирзира, шаьш дуьхьала хуьлуш.
Церан дегнашка Цо /Дала/ доссийра мунепикъалла, уьш Цуьнца цхьанаькхетар долу /къемат/ де тIекхаччалц‚ цара шаьш Делаца йина ваIда йохийна хиларна‚ уьш шаьш харцлуьйш хиларна.
Царна ца хаьа-те Далла хууш хилар церан хьулдинарг а‚ церан къайлах дерг а‚ и Дела Ша къайлах долу хIуманаш дика хууш верг хилар а?
Муъма нахах сагIанашкахь муьтIахь болчарех а‚ шаьш къахьегнарг бен цакарийначарех а, луьйш берш‚ тIаккха уьш хьийзош берш, – Дала хьийзор бу уьш‚ царна ду лазош долу Iазап.
Ахьа гечдар деха царна я ахьа гечдар ма деха царна. Ахьа царна кхузткъе уьттазза гечдар дехча а – Дала данне а гечдийр долуш дац царна. И ду цара Далла а‚ Цуьнан элчанна а керсталла дарна. Дала ца нисдо песакъ къам.
Баккхийбийра шаьш бухабитинарш Делан элчанна тIехьахь хевшина бисарна (гIазоте ца боьдуш)‚ царна ца дийзира Делан новкъахь шайн дохнаца а‚ шайн синошца а къахьега /гIазот дан/‚ цара элира: "Ма довла (гIазотана ара) йовхонгахьа". Ахьа ала: "Жоьжахатин цIе йовхонца кхин а нуьцкъала ю"‚ уьш кхеташ хиллехь.
Боьлийла уьш кIеззиг‚ боьлхийла уьш дуккха – шаьш деш хиллачун /вонан/ бекхам бу и.
Дала хьо вухаверзийча царех цхьана тобана тIе хьоьга пурба доьху цара ара довла /гIазотана/. ТIаккха ахьа ала: "Цкъеллига цкъа соьца ара довлур дац шу‚ соьца цхьаммо а мостагIца тIом бийр бац аша. Шу реза хилла дуьххьара хевшина Iен – ховший Iиэ хIинца а бухабисинчаьрца".
Царех цхьанненна велча цкъеллига цкъа ламаз ма де‚ цуьнан коша тIе ма хIотта. Баккъалла а, цара керстаналла дина Далла а‚ Цуьнан элчанна а‚ уьш белла шаьш песакъ хилла.
Хьоьга тамаша ма бойтийла церан бахамо а‚ церан доьзалша а. Далла лаьа цуьнца царна Iазап дан дуьненахь а‚ церан синош довла уьш керстанаш а болуш.
Сурат доьссича Делах а теша‚ Цуьнан элчанца гIазот а де‚ аьлла‚ царех хьалдолчара хьоьга пурба дийхира‚ элира: "Дитахь тхо‚ хевшина лаьттачаьрца хир дара тхо".
Реза хилла уьш бухабисинчаьрца хила‚ церан дегнашна мухIар тоьхна, – уьш ца кхета.
ХIетте а элчано а‚ цуьнца иман диллинчара а гIазот дира шайн бахамца а‚ шайн синошца а‚- уьш бу шайна диканаш деш берш‚ уьш бу шаьш баккхийбуьйр берш.
Царна Дала бошмаш кечйина‚ шайн бухахула татолаш а оьхуш‚ цу чохь уьш гуттар лаьттар бу. И бу-кх беза-боккха толам.
Бевлла лелачу Iарбех бехказлонаш еш берш баьхкира шайна пурба далийтархьама‚ бухабисира шаьш Делаца а‚ Цуьнан элчанца а харц хилларш‚ тIаьхьа кхетар ду царех керсталла диначарна лазош долу Iазап.
ЗаьIапхошна а‚ цомгуш болчарна а‚ ян харж ца карочарна а къа дац /гIазоте ца бахча а/ уьш Делаца а‚ Цуьнан элчанца а дог цIена хилча. Диканиг деш болчарна некъ бац /бехк билла/. Дела гечдеш верг а‚ къинхетам беш верг а ву.
Хьо волчу баьхкинчарна а дац /къа/ ахьа шаьш кечдахьара, бохуш‚ ахьа аьлча: "Шу шеца кечдан хIума ца карадо суна"‚ дIабирзина болчу шайн бIаьргаш хих буьзна вон хеташ, шайна харж ярна хIума ца карадарна /шайна гIазоте баха таро ца хиларна/.
Некъ бу /бехк билла/ хьоьга пурба доьхучарна а шаьш хьалдолуш а болуш. Уьш реза хилла бухабисинчаьрца /зударшца/ хила‚ церан дегнех Дала мухIар тоьхна, – царна ца хаьа.
Шуьга бехказлонаш йо цара шу царна тIе духадирзича. Ахьа ала: "Бехказлонаш ма е! Тешшане а шух тешар дац тхо. Дала дийцина тхуна шун хабарех. Гур ю Далла а‚ Цуьнан элчанна а шун Iамал‚ тIаккха шу духадерзор ду къайлахь дерг а‚ гучахь дерг а хууш волчунна /Далла/ тIе – Цо дуьйцур ду шуьга аша деш хилларг".
Шуна Делаца дуйнаш буур бу цара шу царна тIедирзича шу шайх духа- дахархьама. Духадовла царех! Баккъалла а, уьш рижс ю‚ церан чугIойла жоьжахати ю – бекхамна уьш деш хиллачунна (дуьхьал).
Дуйнаш боу шуна шу шайна реза хилийтархьама. Шу царна реза хилахь – Дела реза хир вац песакъ къомана.
Бевлла лела Iарбий керсталлица а‚ мунепикъаллица а мелхо а чIогIа бу (кхечарел)‚ Дала Шен элчане диссийна дозанаш ца хаарехь а сов бу. Дела хууш верг а‚ хьукаме верг а ву.
Бевлла лелачу Iарбех бу шаьш сагIийна луш дерг гIуда лоруш берш‚ шуна баланаш хиларе хьоьжуш берш. Царна бу-кх вочун бала. Дела хезаш верг а, хууш верг а ву.
Бевлла лелачу Iарбех бу шаьш Делах а‚ тIаьхьарчу дийнах а тешаш берш а, шаьш луш долу сагIа Далла гергахь гIурба а‚ элчанна /шайна/ доIа дан /некъ/ лоруш берш. Царна гIурба дац, ткъа, и?! Дала Шен къинхетамна чубухкур бу уьш. Баккъалла а, Дела гечдеш верг а‚ къинхетам берг а ву.
ДIакхелхинчарех а‚ (царна) гIо лаьцначарех а дуьххьара (ислам дин оьцуш) хьалха хилларш‚ дикачуьнца царна тIаьхьа хIиттинарш – Дела реза хилла царна. Уьш а реза хилла Цунна. Цо царна бошмаш кечйина бухахула татолаш оьхуш йолу. Уьш цу чохь гуттар лаьттар бу. И сийлахь- боккха толам бу!
 Шуна гонах болчу бевлла лелачу Iарбех мунепикъаш бу‚ Мадинатан бахархойх а бу уьш (мунепикъаш)‚ мунепикъаллин чу кIорга бахана уьш‚ хьуна ца бевза уьш‚ Тхуна бевза уьш. Оха шозза Iазап дийр ду царна‚ тIаккха доккхачу Iазапе берзор бу.
 Кхиберш къера хилира шайн къиношна‚ цара эйира дика Iамал кхечу вочуьнца‚ Дала гечдан мега царна. Баккъалла а, Дела ву гечдийриг а‚ къинхетам берг а.
 Церан бахамах сагIа эца – цуьнца догIмаш а‚ синош а цIандийр ду ахьа церан‚ /Деле/ доIа а де царна‚ баккъалла а, хьан доIа царна паргIато ю. И Дела хезаш верг а‚ хууш верг а ву.
 Царна ца хаьа-те Дала къабалдеш хилар Шен лешкара тоба а‚ сагIа оьцуш хилар а‚ и Дела ша тоба къобалдеш верг а‚ къинхетам беш верг а вуйла?
 Ахьа ала: "Iамал е! Далла а‚ Цуьнан элчанна а‚ муъма нахана тIаьхьа гур ю шун Iамал‚ тIаьхьа дерзор ду шу хьуламехь дерг а‚ гучохь дерг а хууш волчунна тIе – (Далла тIе). ТIаккха Цо шуьга дуьйцур ду аша деш хилларг".
 Цхьа кхиберш Делан гIуллакхе догдохуьйтуш хир бу: я Iазап дийр ду Цо царна‚ я церан тоба къобалдийр ду Цо. И Дела хууш верг а‚ хьукаме верг а ву.
 Цхьа кхин берш бу шаьш зуламна а‚ керсталлина а‚ муъма нахана юккъехь барт эгIорна а‚ хьалха Делаца а‚ Цуьнан элчанца а тIом беш хиллачарна кечамна а маьждиг дина берш – баъанне а дуйнаш буур бу цара шайна диканиг бен лууш ма дацара хьуна‚ бохуш. Дала тешалла до: "Баккъалла а, уьш бу харцлуьйш"‚- аьлла.
 Хьо ма хIотталахь цу чохь цкъа а. Дуьххьарлерачу дийнахь дуьйна (Делах) кхерарна тIехь хIоттийна долу маьждиг мелхо а хьакъ ду хьо шена чохь хIотта – цу чохь бу шаьш цIанбала лууш болу божарий. Далла беза шаьш цIанлуш берш.
 Шен гIирс Делера кхерарна а‚ резаллина а тIехь хIоттийнарг ву дика‚ я шен гIирс йоьхна‚ охьаоьгуш йолчу (бердан) йистехь хIоттийнарг ву‚ цо шеца жоьжахатин цIерга вожийна волу? Дала ца нисдо-кх зуламе долу къам.
Ца соцу церан гIирс‚ цара шаьш бина болу‚ церан дегнашкахь шеко хилла а бен‚ церан дегнаш кийсигаш хилла теда даллалц. Дела хууш верг а‚ хьукаме верг а ву.
 Баккъалла а, Дала эцна муъма нахера церан синош а‚ церан бахам а царна ялсамани яларца. Уьш Делан новкъахь тIом беш бу‚ цара а бойу‚ уьш а бойу. И цуьнан (Далла) тIехь ваIда ю‚ хьакъ-бакъ хилла йолу Товратан чохь а‚ Инжилан чохь а‚ КъурIан чохь а. Мила ву шен ваIда Делал дика кхочушъеш верг? Шу даккхийде шайн йохка-эцарца‚ аша Цуьнца кхочушйина йолчу /ваIдица/. Иза – сийлахь-боккха толам бу-кх!
 Тоба деш берш‚ Iибадат деш берш‚ (Далла) хастам беш берш‚ къахьоьгуш берш‚ рукIе-суждане гIош берш‚ дикачуьнца омра деш‚ вочух (нах) бухатухуш берш‚ Делан дозанаш Iалашдеш берш (уьш бакхийбуьйр бу), – кхаъ баккха муъма нахана.
 Ца оьшу пайхамаро а‚ иман диллинчара а мушрикунашна гечдар дехар‚ уьш шайн гергара хиллехь а‚ шайна уьш жоьжахатин дай хилар билгалдаьллачул тIаьхьа.
 ИбрахIиман шен дена гечдар дехар ца хилла еккъа цо цуьнца йина ваIдина дуьхьа а бен. Шена и Делан мостагI хилар билгалдаьлча цIанвелира и цунах. Баккъалла а, ИбрахIим ма ву хьасталуш верг а‚ дуккха собаре верг а.
 Ца хилла Дела къам тилош, Цо Ша нисдинчул тIаьхьа уьш Шех ларбала дезарг царна билгалдаккхалц. Баккъалла а, Дела массо хIума хууш верг ву.
 Баккъалла а, Дела стигланийн а‚ лаьттан а паччахьалла Шегахь долуш ву‚ дендолуьйтуш а ву И‚ долуьйтуш а ву – И воцург верас а вац шуна‚ гIоьнча а вац.
 Дала тоба къобалдира пайхамаран а‚ дIакхелхинчеран а‚ ансарийн а‚ халачу сохьтехь цунна тIаьхьахIиттина хилла болчу‚ царех цхьана тобанан дегнаш дIатиладеллачул тIаьхьа‚ тIаккха Цо тоба къобал- дира церан‚ баккъалла а, И царех дог лозуш а‚ къинхетам болуш а ву.
 Кхааннен а /тоба къабалдира Дала/‚ шаьш бухабисийтина хилла болчу‚ (уьш дукха пошме хилира) шайна латта готта даллалц‚ ша шортта хилла долу‚ шайн синош а царна гаттаделира‚ царна хиира Делах довдийла доцийла, Цунна Шена тIе а бен‚ тIаккха царна тIевирзира Иза (церан тоба къабал деш), цаьрга (нахе) тоба дайтархьама. Баккъалла а, Дела тоба къабалдийриг а‚ къихетаме верг а ву.
 ХIай иман диллинарш! Делах кхералаш‚ бакълуьйчаьрца хилалаш.
Ца безара Мадинатан бахархой а‚ цунна гонахара бевлла лелаш хиллачу Iаьрбех берш а Делан элчанах бухабисина‚ и (пайхамар) витина шайн синош деза а. Иза ду – царех ца хьакхаялийта Делан новкъахь хьогалла а‚ хало а‚ мацалла а‚ уьш ца биссийта керстанашна кхерам тосучу меттиге‚ уьш ца кхиийта мостагIчуьнгара цхьанне кхиаме, цуьнца шайна дика Iамал язъеш бен. Баккъалла а, Дала ца эшайо дикачийн ял.
 Жима а‚ йокха а харж йир ма яц цара‚ цхьа а тогIий хадор ма яц цара (некъ беш)‚ и шайна яздина долуш бен‚ Дала царна бекхам балархьама цара деш хиллачух хазачуьнца.
 Ца оьшу муъма нахана массо а (гIазотана) гIатта. Царех хIора тайпанах цхьа тоба гIаьттича (тоьар ду)‚ (бисинчара) динехь гIуллакхаш къастор ду‚ нахана уьш шайна тIе бухабирзича хьехам а бийр бу, – уьш (вочух) ларбала (Iама) мегара.
 ХIай иман диллинарш! ТIом бе керстанех шайна гергахь болчаьрца‚ шуьгахь луьралла карайойла царна‚ шуна хаалаш‚ Дела /Шех/ кхоьруш болчаьрца вуйла.
 Царех бу сурат доьссича олурш: "Шух мила соввоккху хIокхо иманца?" Иман диллинарш – уьш совбоху цо иманца‚ уьш баккхийбоь.
 Шайн дегнашкахь цамгар ерш – уьш совбоху боьха леларна тIе а боьха леларца‚ уьш белла шаьш керстанаш болуш.
 Царна ца го-техьа шаьш хIора шарахь цкъа я шозза питане лоцуш хилар? ТIаккха а тоба ца до цара‚ ойла а ца йо цара.
 Суратах хIума доьссича цхьаберш вовшашка хьовсу уьш‚ цхьаннена шу гуш дуй-те бохуш‚ тIаккха дIабоьлху /и ца хазархьама/. Дала церан дегнаш дIадерзийна /серлонах/, уьш ца кхеташ къам долу дела.
 Шуьга веъна элча‚ шух шайх а волуш‚ шуна хала хилларг шена дазлуш‚ шух чIогIа гIайгIа еш волуш‚ муъма нахах дог лозуш а‚ къинхетаме а волуш.
 Уьш дIаберзахь‚ ахьа ала: "Кхачо ю сан Дела‚ кхин дела вац И бен‚ Цунна тIетевжина со. И ву сийлахь-йоккхачу Iаршан Да".
 Алиф-ла-м-ра. Хьукаме долчу жайнан аяташ ду хIорш.
 Тамашийна хилла-те нахана, Оха царех цхьана стаге Тхан вехьи доссор‚ нахана кхерам а таса‚ иман диллиначарна кхаъ а баккха царна шайн Кхиош-кхобучун гергахь тешаме бух бу‚ алий? Керстанаша ма элира: "Баккъалла а, хIара билггала бозбуанча ма ву".
 Баккъалла а, шу Кхиош-кхобург Дела ву‚ Ша стигланаш а‚ латта а кхоьллина волу ялх дийнахь‚ тIаккха дIанисвелира И Iарша тIехь. ГIуллакх дIахьо Цо. Цо пурба деллачул тIаьхьа а бен цхьа а гIодаккхархо ма вац. И ву шун Дела‚ шун Кхиош-кхобург‚ Цунна Iибадат де. Аша ойла ца йо?
 Шун массеран дIадерзар Цуьнга ду. Делан ваIда хьакъ-бакъ ю. Баккъалла а, Цо кхоллар доладо‚ тIаккха и карладоккху иман диллинчарна а‚ дика Iамалш йиначарна а нийсонца бекхам бархьама. Керстанаш-м – царна кхехкаш долу хих малар а ду‚ лазош долу Iазап а ду шаьш /дин/ керста деш хиларна.
 И ву Ша малх бина серло хилла‚ бутт а бина нур хилла‚ цуьнан /беттан/ барам а хIоттийна – манзалаш‚ шуна шерийн терахь а‚ хьесап а хаийтархьама. Бакъонца а бен ца кхоьллина Дала и. Къастадо Цо аяташ хуучу къомана.
 Баккъалла а, буьйса а‚ де а хийцарехь‚ стигланашкахь а‚ лаьттахь а Дала мел кхоьллинчохь делилаш ма ду /Делах/ кхоьручу къомана.
 Баккъалла а, Тхоьца цхьаьнакхетарх дог ца дохуш берш а‚ шаьш гергачу дахарна /дуьненна/ реза хилла берш а‚ цуьнца са-паргIат бевлла берш а‚ Тхан аяташна гIовпал хилларш а‚–
 Уьш бу шайн чугIойла /жоьжахатин/ цIе ерш шаьш карош хиллачуьнца.
 Баккъалла а, иман диллинарш а‚ дика Iамалш йинарш а – шайн Дала уьш нисбийр бу шайн иманца, ниIматийн бошмашкахь церан бухахула татолаш оьхур ду.
Церан доIа цу чохь /ялсаманехь/: "Везан Дела‚ вонах цIена ву Хьо" хир ду‚ церан маршалла цигахь "Салам" хир ду. Церан тIаьххьара доIа хир ду: "Хастам бу Далла – Iаламийн Дена".
Дала нахана вониг сихдинехьара дикане церан сихбаларца – шайн Iожалла царна тIекхаьчна хир яра. Оха буьту Тхан цхьаьнакхетаре дог ца дохуш берш шайн тилларчохь дIа-схьа уьдуш.
Адамо, ша зуламо схьалаьцча, Тхоьга кхойкху шен агIона тIехь‚ я охьахиъна, я хьалагIаьттина. Оха шегара зулам айдича – дIаволало (шен хьалахалерачу новкъа) ша схьалаьцна хиллачу зуламна ша Тхоьга ца кхайкхича санна. Иштта хаздина /Делан/ дозанех бовлучарна шаьш деш хилларг.
ТIаьхьенаш хIаллакйина Оха шул хьалха цара зуламаш дича‚ шайн элчанаш баьхкира царна тIе билгалонашца‚ – уьш ца хилира иман дилла. Иштта бекхам бо Оха къинош дечу къомана.
ТIаккха шу хилийтира Оха царел тIаьхьа лаьттахь тIаьхье, Тхо хьажархьама шу муха лела.
Тхан билгала аяташ шайна тIехь дешча‚ Тхан цхьаьнакхетаре дог ца дохучара элира: "ХIара доцург кхин дешар ло‚ я и хийца". Ахьа ала: "Сан и хуьйцийла дац сайггара‚ со деккъа сайга дуссуш долчу вехьина тIаьхьа возуш ву. Со кхоьру сан Кхиош-кхобучунна Iеса хила сийлахь-доккхачу /къемат/ дийнан Iазапах".
Ала: "Далла лиънехьара‚ аса шуна тIехь доьшур ма дацара и‚ Цо (Дала) шуна Iамор а ма дацара и‚ аса шуна юккъехь цул хьалха а цхьа оьмар ма ехьна. Аша ойла ца йо?
Мила ву-те зуламе ша Далла тIе харцдерг кхуллучул‚ я Цуьнан аяташ харцдечул? Баккъалла а, къинош деш берш баккхийбуьйр ма бац.
Цара Iибадат до, Дела а вуьтий, шайна зен а‚ шайна пайда а цабечунна? Цара олу: "ХIорш бу тхан гIодаккхархой Далла гергахь". Ахьа ала: "Аша дуьйцу Деле Цунна Шена стигланашкахь а‚ лаьттахь а ца хуург?" Вонах цIена ву Иза‚ генаваьлла цара Шеца накъост лацарх.
Ма ца хилла нах цхьа уммат бен, – тIаьхьа бекъабелира уьш. Хьан Кхиош-кхобучуьнгара дош хьалха ца даьллехьара, царна юккъехь кхиэл йина хир яра Цо церан шеца хилпало хиллачохь.
Цара олу: "Шен Кхиош-кхобучуьнгара делил доьссинехьра цуьнга". Ахьа ала: "Къайлах дерг Делан ду‚ шу хьоьжуш Iе‚ баккъалла а, со а шуьца цхьаьна хьоьжучарех ву".
Оха нахе къинхетамах чам баккхийтича, уьш зено схьалаьцначул тIаьхьа,- цара мекарло йо Тхан аяташкахь. Ахьа ала: "Дела мелхо а сиха ву мекарло ярца". Баккъалла а, Тхан элчанаша дIаязъеш ю аша еш йолу мекарло.
И ву шу дIа-схьа лелош аренгахь а‚ хIорда тIехь а‚ шу кеманна чохь хуьлуш. И дIадоьду цаьрца хазачу мохаца‚ уьш баккхийбуьй цунах. ЧIогIа мох богIу цунна тIе‚ царна йогIу массо меттигера тулгIе‚ царна моттало цо шаьш юкъадохуьйту. Деле кхойкху цара, Цуьнан дин цIандеш берш а хуьлий: "Ахьа тхо хIокхунах хьалхадахахь‚ тхо баркалла олучарех хир ма ду"‚- бохуш.
Цо уьш хьалхабаьхначул тIаьхьа, цара лаьттахь боьханиг леладо цхьа а бакъо йоцуш. ХIай нах! Шун боьханиг шуна шайна ду шуна. Дуьненан дахаран /кIеззиг/ хIума ду иза. ТIаккха шун дIадерзар Тхоьга ду – Оха дуьйцур ду шуьга аша деш хилларг.
Дуьненан дахаран масал Оха стиглара даийтинчу хих тера ду: цунах ийра лаьттан орамат, наха а‚ бежанаша а юучех. Лаьтто цуьнан заза эцча (и орамат хаза кхиича)‚ хаздича‚ цуьнан дайшна шаьш цунна тIехь ницкъ кхочуш ду (пайда эца)‚ аьлла хааделча, буьйсанна я дийнахь Тхан болх кхочу цунна тIе – Оха хилийти цунах /хьаькхна охьадиллина/ ялта (яраш) – селхана ца хилларг санна – иштта къастадо Оха аяташ ойла еш долчу къомана.
Дала кхойкху машаран цIа чу‚ нисво Шена луург нийсачу новкъа.
Дика хиллачарна диканиг ду – /ялсамани/‚ кхин совдерг хир ду /Къематдийнахь/‚ церан яххьийх чан летар яц‚ сийсазалла а /летар яц/. Уьш – ялсаманийн дай бу‚ цу чохь шаьш гуттар а лаьтташ.
Вон дерг диначарна бекхам и санна вониг ду‚ сийсазалла летар ю царех. Ма вац царна Делера и духатуху верг. Шайн яххьаш боданечу буьйсанан кийсигашца хьулйиначарех тера бу уьш. Уьш цIеран дай бу‚ цу чохь гуттар а лаьтташ.
Оцу /къемат/ дийнахь Оха уьш берриге а гулбийр бу‚ /Делаца/ накъост лаьцна хиллачаьрга эр ду: "ДIалаца шайн меттиг аша а‚ шун накъосташа а". Церан юкъ хадийра Оха. Церан накъосташа элира: "Шу ца хилла тхуна Iибадат деш‚
Дала кхачойира теш хила тхуна а‚ шуна а юккъехь: баккъалла а, тхо хилла аша тхуна Iибадат дарах гIапал".
Цигахь бала кхечира массо а синан ша хьалха дахийтинчуьнца. Уьш дIаберзира Деле‚ шайн хьакъ верас хилла волчу‚ царех дIатилира шаьш /харц/ кхуллуш хилларг.
Ахьа алал: "Мила ву шуна рицкъа луш верг стиглара а‚ лаьттара а? Я мила ву доладеш хазарх а‚ бIаьрсих а‚ мила ву дийна верг веллачух схьавоккхуш‚ велларг дийначух схьавоккхуш‚ мила ву дIахьош гIуллакхаш?" Цара эр ду хьуна: "Дела ву-кх". ТIаккха ахьа ала: "Шу ца кхоьру /Цунах/?"
И ву Дела – шун хьакъ-бакъ волу Эла. ХIун ду, ткъа, бакъдолчул тIаьхьа тилар бен? ТIаккха а ма дIадерзина шу!
Иштта бакъ хилира хьан Кхиош-кхобучун дош песакъ нахана тIехь: уьш тешар бац.
Ахьа ала: "Шун накъостех вуй ша кхоллар долош верг‚ тIаккха и карладоккхуш верг?" Ала: "Дала доладо кхоллар‚ тIаккха и карладоккху. Ма Iехош ду-кх шу!"
Алал: "Шун накъостех вуй ша бакъдолчунна тIе нисбеш верг?" Ала: "Дала нисбо бакъдолчунна тIе". Ткъа ша бакъдолчунна тIе нисбеш верг хьакъ вац шена тIаьхьахIотта‚ я ша нис ца беш верг ву ша нисвахь бен? Ткъа шуна хIун хилла? Аша муха хьукма до?!
Царех дукхахберш моттарна а бен тIаьхьахIуттуш ма бац. Баккъалла а, моттаро бакъдолчух хIумма а кIелхьара ца доккху (баккъалла а, мотталуш дерг бакъдолчун дуьхьал хIумма пайдане ма дац). Баккъалла а, Дела хууш ву цара деш дерг.
ХIара КъурIан ца хилла кхолладала Дела воцучуьнгара‚ делахь а нийса догIуш ду и шел хьалха хиллачуьнца‚ шен чохь шеко йоццуш Iаламийн Дегара жайнан билгалдаккхар а ду и.
Я цара олу: "Цо /ша/ кхоьллина и /КъурIан/"? Аша даийтал цунах тера цхьа сурат‚ кхайкха Дела воцург шайна ницкъ кхочург‚ шаьш бакълуьйш хиллехь.
Делахь а харцдина цара шен /КъурIанан/ Iилманца шаьш тIе ца кхиънарг‚ шен таъвил а, хIинцале шайга ца кхаьчнарг. Иштта харцдира царел хьалха хиллачара а. Хьажал‚ муха хилла зуламхойн тIаьхье!
Царех цунах тешаш верг а ву‚ царех цунах цатешарш а бу. Хьан Кхиош-кхобург дика хууш ву хьуна боьха леларш.
Хьо цара харцвахь‚ ахьа ала: "Суна сайн Iамал ю‚ шуна шайн Iамал ю. Шу цIена ду аса дечух‚ со цIена ву аша дечух".
Царех хьоьга ладугIуш берш а бу. Ахьа хозуьйтур дара къорачунна, цуьнан тIе а кхетам боцуш уьш хилча?
Царех хьоьга хьоьжуш верг а ву. Ахьа нисвийр вара бIаьрса доцург, цуьнан тIе а гур долуш уьш ца хилча?
Баккъалла а, Дала зулам ца до нахана цхьана а хIуманца‚ делахь а наха шаьш до шайна зулам.
Цхьана /къемат/ дийнахь Цо уьш гулбийр бу‚ уьш дийнан цхьана сохьтехь а бен ца лаьттинарш санна‚ вовшашна бевзар бу уьш – тIаккха ийшира Делаца цхьаьнакхетар харцдинарш‚ ца хилира уьш нисбелла.
Я Оха гайттане а гойтур ду хьуна Тхаьш царна ваIда йина хиллачех цхьадерг /Iазап/‚ я Оха валлане а волуьйтур ву хьо /царна Iазап дале/. Тхоьга ду церан дIадерзар – тIаккха Дела теш ма ву цара деш долчунна.
ХIора умматан элча ву. Шайн элча веъча кхиэл йийр ю царна юккъехь нийсонца‚ царна зулам дийр дац.
Цара олу: "Маца кхочушхир ю и ваIда, шу бакълуьйш хиллехь?"
Ахьа ала: "Аса дола ца до сайна зенна а‚ пайденна а Далла ма луъу бен. ХIора умматана тоьхна хан .ю‚ и шайн хан тIееъча – сахьт тIаьхьабуьсур а бац уьш‚ /сахьт/ хьалхабовлур а бац".
Ала: "Дийцал аша суна: Цуьнан Iазап шайга буьйсанна я дийнахь деъча‚ оцунах хIун сихдан луур дара къинош деш болчарна?
ТIаккха иза хIоьттича тешар дара шу цунах? ХIинца а? Шу ма дарий и сихдала лууш /хьалха/."
ТIаккха эр ду зулам диначаьрга: "Iовша шайна гуттаренан Iазап. Бекхам хир буй шуна, ткъа, аша карош хиллачуьнца а бен?"
Хьоьга доьху цара (цунах лаьцна) дийцар: "Баккъалла а, дуй и?" Ахьа ала: "ХIаъ‚ сан Кхиош-кхобучуьнца (дуй буу аса), баккъалла а, ду-кх! Аша дохор дац иза".
ХIора зулам динчу синан лаьттахь мел дерг хилча а – и дIалур дара цара‚ хьулдийр дара дохкодовлар шайна Iазап гича. Царна юккъехь нийсонца кхиэл йина. Царна зулам дийр дац.
Баккъалла а, Делан дац, ткъа, стигланашкахь а‚ лаьттахь а дерг? Баккъалла а, Делан ваIда бакъ яц, ткъа? Делахь а царех дукхачарна ца хаьа-кх.
Цо дендолуьйту‚ Цо долуьйту‚ Цунна тIе шу дIадерзор долуш ду.
ХIай нах! Шуьга беъна шун Кхиош-кхобучуьнгара хьехам а‚ дегнашкахь долчунна дарба а – муъма нахана нийса некъ а‚ къинхетам а.
Ала: "Делан коьмаьршаллица‚ Цуьнан къинхетамца – Цуьнца баккхийбоьдийла уьш – иза мелхо а дика ду царна шаьш гулдечул".
Ахьа ала: "Хьовсал шу‚ хIун доссийна Дала шуна (Шен) рицкъех! Аша цунах хьарам дерг а‚ хьанал дерг а дира". Ала: "Дала пурба делира шуна‚ я шу Далла тIехь харцдерг кхуллуш ду?"
ХIун ду-техьа Далла тIехь харцдерг кхуллучарна моьттург Къемат- дийнахь? Баккъалла а, Дела къинхетам болуш ву нахана тIехь‚ делахь а царех дуккхачара баркалла ца олу.
Хьо (пайхамар) хир вац цхьана а гIуллакхехь а‚ ахьа доьшур дац цунах цхьа а дешар а‚ аша йир яц цхьа а Iамал а Тхо шайна тIехь тешаш долуш бен‚ шу цу чохь а дуьсуш. Хьан Кхиош-кхобучух дIадовр дац мискъал заррат лаьттахь а‚ стиглахь а‚ цул жиманиг‚ доккханиг – билгалчу жайнахь долуш бен.
Баккъалла а, Делан доттагIий – царна кхерам а хир бац‚ уьш пошме а хир бац.
Уьш бу иман диллинарш‚ /Делах/ кхоьруш хилларш (Цо бохург деш, ма де бохург ца деш) –
Царна кхаъ бу дуьненан дахарехь а‚ эхартахь а‚ Делан дешнашна хийцадалар дац. Иза – сийлахь-боккха толам бу.
Церан дашо сингаттаме ма войла хьо, – баккъалла а, Далла ду дерриге а сий. И хезаш верг а ву‚ хууш верг а ву.
Баккъалла а, Делан бац, ткъа, стигланашкахь а‚ лаьттахь а берш? Стенна тIаьхьахIуттуш бу Дела воцург /кхин/ накъосташка кхойкхуш берш? Уьш тIаьхьахIуттуш бац деккъа моттаргIина бен‚ уьш бац харцлуьйш а бен.
И ву шуна буьйса хилийтина, цу чохь шу тийна хилийта‚ де а /хилийтина/, цу чохь /шуна хIуманаш/ гайта. Баккъалла а, цу чохь делилаш ду хезаш долчу къомана.
Цара элира: "Дала доьзалхо лаьцна". Вочух цIена ву Иза! И хьал долуш верг ву. Цуьнан ду стигланашкахь а‚ лаьттахь мел дерг. Цуьнца делил дуй шуна гергахь? Далла тIехь шайна ца хуург дуьйцу аша?
Аша ала: "Баккъалла а, Далла тIехь харцдерг кхуллуш берш баккхийбуьйр бац".
Дуьненан бахам бу‚ тIаккха церан дIадерзар Тхуна тIе ду‚ тIаккха Оха Iовшуьйтур ду цаьрга чIогIа Iазап, уьш цатешаш хиларна.
Деша царна Нухьан хабар‚ цо шен къоме ма элира: "ХIай сан къам! Нагахь санна шуна хала хиллехь сан /шуьца/ Iойла а‚ сан Делан аяташ хьехадар а – со Далла тIетевжина. Барт бе шайн гIуллакхана тIехь а‚ шайн накъосташкахь а‚ тIаьхьа шун гIуллакхо шуьга гIайгIа ма йойтийла‚ тIаккха суна тIе дуьйла /кхиэл яйта/‚ хье ма велаш со /суна тIе ца догIуш/.
Шу дIадерзахь (соьх) – аса шуьга цхьа а мах ца бийхира‚ сан мах Далла тIехь бен бац‚ суна омра дина со бусулбанех хила"‚- аьлла.
Цара и харцвира‚ тIаккха Оха иза а‚ цуьнца берш а кIелхьарабехира кеманна чохь‚ Оха хилийтира уьш тIаьхье‚ Тхан аяташ харцдинарш хина буха бахийтира Оха. Хьажал‚ муха хилла шайна кхерам тесначеран тIаьхье!
ТIаккха цул тIаьхьа Оха бахийтира элчанаш шайн къаьмнашка‚ уьш баьхкира царна тIе билгалонашца – уьш ца хилира тешар болуш шаьш хьалха харцдинчух. Иштта мухIар тоьхна Оха дозанах беллачийн дегнашна.
ТIаккха царел тIаьхьа Муса а‚ ХIарун а вахийтира Оха ФирIавнна а‚ цуьнан элашна а тIе Тхан аяташца – цара куралла йира‚ уьш хилира къинош ден къам.
Тхан гергара бакъдерг шайга деъча‚ цара элира: "Баккъалла а, хIара билггала бозбуанчалла ма ду".
Мусас элира: "Бакъдолчунна, и шайга деъча, /иштта/ олу аша? Бозбуанчалла ду хIара? Бозбуанчаш баккхийбуьйр ма бац".
Цара элира: "Хьо веъна тхуна тхо тхан дай шена тIехь тхайна карийначух дIадерзо? Шуна шиннена хилийтархьама сийлахьалла лаьттахь‚ тхо шух шиннех а тешаш ма дац".
ФирIавнас элира: "Суна тIе валаве хIора говза мел волу бозбуанча".
Бозбуанчаш баьхкича, Мусас цаьрга элира: "Кхосса шаьш кхуссуш ерг".
Цара кхоьссича‚ Мусас элира: "Аша шайца деъна дерг бозбуанчалла ду. Баккъалла а, Дала дойур ду иза. Баккъалла а, Дала ца тойо боьхачу нехан Iамал.
Бакъдерг бакъхуьлуьйту Дала шен дешнашца‚ къинош дечарна ца дезахь а".
Мусах цатийшира цуьнан къомах цхьа зуьрет бен, ФирIавнах а‚ цуьнан элийх а кхерарна‚ цара шаьш питане лацарна. Баккъалла а, ФирIавна лакхаваьлла лаьттахь /зуламаш деш/‚ баккъалла а, и кхоам цабечарех ву (Делан ниIматах).
Мусас элира: "ХIай сан къам‚ шу хиллехь Делах тешна – Цунна тIетовжа‚ шу хиллехь муьтIахь дерш (бусулба нах)".
ТIаккха цара элира: "Далла тIетевжина тхо. Веза волу Тхо Кхиош-кхобушверг‚ тхо ма хилийталахь зуламе къомана питана.
КIелхьарадахалахь тхо хьан къинхетамца керста къомах".
Мусага а‚ цуьнан веше (ХIаруне) а Оха хаийтира вехьица ашшиммо а шайн шинне къомана Мисрахь цIенош лаца‚ аьлла‚ шайн цIенойх къибла хилийта‚ ламаз хIоттаде‚ кхаъ баккха муъма нахана‚ аьлла.
Мусас элира: "Веза волу тхо Кхиош-кхобушверг‚ ФирIавнна а‚ цуьнан элашна а дуьненан дахарехь хазалла а‚ бахам а белла Ахьа, тхан Кхиош-кхобушверг, уьш тилабалийтархьама Хьан новкъах. Веза волу тхо Кхиош-кхобушверг‚ байа церан бахам а‚ къиза де церан дегнаш а‚ уьш тешар болуш бац шайна лазош долу Iазап гайтталц".
Цо (Дала) элира: "Шу шиннан доIина жоп делла‚ нийса хила шу шиъ‚ тIаьхьа ма хIитталуш цахууш болчийн новкъа".
Оха хIорд бийкъира Исраилан кIенташна. Царна тIаьхьа бевлира ФирIавн а‚ цуьнан бIо а хьогIаций а‚ мостагIаллиций а. /ХIордан/ бухавахар шех кхиъча‚ цо /ФирIавнас ша хьорда буха гIуш/ элира: "Со тийши кхин Дела цахиларх, Шех Исраилан кIентий тешнарг бен‚ со муьтIахь болчарех (бусулба нахах) ву-кх".
ХIинций? Хьалха-м Iесалла ма йина ахьа‚ хьо ма хили боьхачарех!
Тахана Оха кIелхьаравоккхур ву хьо хьан дегIаца хьоьл тIаьхьа богIучарна делил хилийтархьама. Баккъалла а, нахах дукхахберш Тхан аятех гIовпал ма бу.
Оха охьаховшийра Исраилан кIентий бакъонан меттиге‚ цIеначух рицкъа а делира царна‚ шайга Iилма (бусулба дин) даллац хилпало ца йира цара. Баккъалла а, хьан Кхиош-кхобучо кхиэл йийр ю царна юккъехь Къематдийнахь, уьш шеца хилпало еш хиллачохь.
Хьо шекончохь хиллехь Оха хьайга доссийначух‚ ахьа хаттал хьоьл хьалха жайна доьшуш болчаьрга. Хьоьга деъна хьан Кхиош-кхобучуьнгара бакъдерг‚ хьо хиланне а ма хилалахь шеко ечарех.
Хьо хиланне а ма хилалахь Делан аяташ харцдеш болчарех – тIаккха хьо хир ву эшначарех.
Баккъалла а, шайна тIехь хьан Кхиош-кхобучун дош бакъ хилларш тешар бац.
Шайга массо а делил деъча а‚ шайна лазош долу Iазап галлац.
Юрт иман диллина ца хилча, цуьнан имано шена пайда ца бира Юнусан къомана бен: цара иман диллича Оха айдира царех дуьненан дахарехь сийсазаллин Iазап‚ бахам белира царна цхьана ханна.
Хьан Кхиош-кхобучунна лиънехьара иман диллина хир дара массо а лаьттахь мел волчо. Ткъа хьуна ницкъ иман дилийта могур дара нахе /царна ца луушехь/?
Ца хилла сина иман диллар Делан пурбанца а бен‚ ойла ца еш болчарна рижс /Iазап/ хуьлуьйту Цо.
 Ахьа ала: "Хьовсал! ХIун ду стигланашкахь а‚ лаьттахь а? Хьалхадоккхур ма дац /Iазапах/ аяташа а‚ кхерамаш туьйсучара а тешаш доцу къам".
 Уьш хьовсар буй шайл хьалха баханчеран деношка санна а бен? Ахьа ала: "Хьовса‚ со а шуьца цхьаьна хьовсучарех ву".
 ТIаккха Оха кIелхьарабохур бу Тхан элчанаш а‚ иман диллинарш а. Иштта хьакъ хилла Тхуна – Оха кIелхьарабохур бу муъма нах.
 Ахьа ала: "ХIай нах! Шу хиллехь шекончохь сан динах‚ аса Iибадат дийр дац шуна Дела воцчу аша Iибадат дечарна‚ делахь а аса Iибадат дийр ду Далла‚ шу а долуьйтуш волчу. Суна омра дина со муъма нахах хила‚ аьлла.
 Хьан юьхь хIоттае динна тIе догцIена‚ хьо хиланне а ма хилалахь мушрикунех‚ аьлла.
 Ахьа ма кхайкхалахь Дела воцчу хьайна пайда а‚ зен а ца дечуьнга‚ ахьа и дахь – тIаккха, баккъалла, хьо хир ма ву зуламхойх"‚- аьлла.
 Дала зенаца хьо схьалацахь – и айдийр дерг вац хьуна И ша воцург. Хьуна диканиг Цунна лаахь – Цуьнан къинхетамна духатухург вац хьуна. И кхиадо Цо Шен лех Шена луучунна. И гечдеш верг а ву а‚ къинхетам беш верг а ву.
 Ахьа ала: "ХIай нах! Шуьга деъна бакъдерг шун Кхиош-кхобучуьнгара: нисвелларг – шена нисвелла ву‚ тилавелларг – шена тилавеллар ву. Со шуна тIехь векал а вац".
 Хьайга вехьица хаийтинчунна тIаьхьахIотта хьо‚ собар де Дала хьукма даллац. И – хьукма /нийса/ дечарех диканиг ву.
 Алиф-лам-ра. Ша хьукаме волчуьнгара‚ ша сов хууш волчуьнгара Шен аяташ хьукаме дина долу‚ тIаккха къастийна жайна /КъурIан ду хIара/.
 Аша Iибадат ца дархьама Далла бен. "Баккъалла а, со шуна Цуьнгара кхерамча а‚ хаамча а ву"‚- аьлла.
 Аша шайн Кхиош-кхобучуьнга гечдар дехархьама‚ тIаккха аша тоба де Цуьнга – Цо шуна хаза бахам лур бу цIетоьхна хан тIекхаччалц‚ массо дозалла долчунна шен дозалла а лур ду. Шу духадовлахь – со кхоьру шуна доккхачу /къемат/ дийнан Iазапах. 
 "Деле ду шун дIадерзар. И массо хIуманна тIехь ницкъ болуш ву".
 Хьажахь! Баккъалла а, уьш бац шайн дегнаш хьийзош, Цунах хьулдархьама. Хьажахь! Ткъа цара шайн бедар тIеюхуш Цунна ца хаьа цара къайладоккхург а‚ цара дIахьедийриг а? Баккъалла а, И хууш ма ву дегнашкахь дерг.
 Цхьа а дийнат дац лаьттахь Далла тIехь шен рицкъа долуш бен‚ Цунна хаьа церан латтам а‚ церан дIагIойла а, – массо а билгалчу жайнан чохь ду.
 И ву Ша кхоьллина стигланаш а‚ латта а ялх дийна чохь‚ Цуьнан Iарш хи тIехь яра‚ шу зерхьама‚ муьлха ву-те шух Iамалца мелхо а диканиг. Ахьа аьлча: "Баккъалла а, шу дендийр долуш ду деллачул тIаьхьа"‚ керстанаша аллане а эр ду: "Иза-м билггала бозбуанчалла ма дуй?"
 Оха царех Iазап тIаьхьатеттича цхьа масийтта ханна‚ цара алаза дуьтур дац: "Стено сацийна и /Iазап/?" Хьажал! Ткъа и цаьрга деъначу дийнахь царех дIатилар ма дац! Уьш шех цабешаш хилларг царех дIа ма хьаьрчира.
 Оха адаме Тхайгара къинхетам Iовшийтича‚ тIаккха Оха цунах и дIабаьккхича – и догдуьллург а‚ (Делан ниIматана) керста а ма хуьлу.
Оха цуьнга ниIмат Iовшийтича, и схьалаьцначу баланал тIаьхьа‚ цо алаза ма ца дуьту: "Къинош дIадахна соьх". Баккъалла а, и хазахеташ‚ куралла еш ма хуьлу.
Собар динарш‚ дика Iамалш йинарш боцурш – царна гечдар а‚ йоккха ял а ю.
Хьо хила тарло хьайга делла цхьацца вехьиш дуьтуш‚ цуьнца хьан дог гатлеш цара олуш хиларна: "Хазна йоьссина хиллехьара цуьнга‚ я малик деънехьара цуьнца". Баккъалла а, хьо кхерамча ву. Дела массо хIуманна тIехь векал ву.
Я цара аларна: "И цо кхоьллина". Ахьа ала: "Аша даладел делахь цунах тера итт сурат‚ шаьш кхоьллина долу‚ кхайкха Дела воцчу шайна мегачаьрга‚ шаьш бакълуьйш хиллехь.
Цара шайна жоп ца лахь‚ шуна хаалаш, и Делан Iилманца доьссина дуйла‚ И воцург кхин дела воцийла. Шу бусулбанаш хуьлий (шу Далла муьтIахь хуьлий)?
Дуьненан дахар а‚ цуьнан хазалла а езаш хиллачунна – церан /дикачу/ Iамалшна цу (дуьнена) чохь кхоччуш бекхам бийр бу Оха‚ уьш цу (дуьнена) чохь/рицкъах/ эшор бац.
Уьш бу шайна эхартахь /жоьжахатин/ цIе а бен йоцурш. ХIаллакьхили цара цу /дуьнена/ чохь динарг‚ харцдерг ду цара деш хилларг /пайда бац цара дуьненахь деш хиллачу дикачух, Делах кхоьруш уьш хилла бацахь/.
Ткъа шен Кхиош-кхобучуьнгара билгалонна тIехь хилларг‚ шена тIаьхьавозуш Цуьнгара теш а волуш‚ цул хьалха /теш/ – Мусан жайна хилла /нахана/ имам а‚ къинхетам а /хиллачу хьолехь – тера ву кхечаьрга?/ – уьш цунах /КъурIанах/ тешаш бу. Тобанех цунна керсталла дечарна ваIда хилларг /жоьжахатин/ цIе ю. Хьо цунах шеконехь ма хилалахь. Баккъалла а, и хьан Кхиош-кхобучуьнгара бакъдерг ду хьуна‚ делахь а дукхахболу нах ца теша.
Мила ву, ткъа, алсам зуламе ша Далла тIехь харцдерг кхоьллинчул? Уьш шайн Далла хьалха хIоттор ма бу‚ тешаша эр ма ду: "ХIорш ма бу шайн Дела харцвинарш‚ Делан неIалт яц, ткъа, зуламхошна?!
Шаьш Делан новкъах /нах/ дIатилош хилла болчу‚ шаьш и талхо лууш болчу‚ – эхартана уьш керстанаш хилла".
Уьш ца хилира ницкъ кхочуш лаьттахь /хIумма хийцо/, Дела воцург доттагIий ца хилира царна‚ тIеттIа Iазап ду царна‚ ладогIа ницкъ кхочуш ца хилира уьш‚ гуш ца хилира уьш.
Уьш бу шаьш шайна эшам бинарш‚ царех дIатилира цара кхуллуш хилларг.
Дуьйцийла йоццуш, уьш бу эхартахь шаьш мелхо а эшнарш.
Баккъалла а, иман диллинарш а‚ дика Iамалш йинарш а‚ шайн Кхиош-кхобучунна мукIар хилларш,– уьш бу ялсаманин дай‚ уьш цу чохь гуттар лаьттар бу.
Шина тобанан масал тера ду бIаьрзечух а – къорачух а‚ гуш волчух а – хезаш волчух а. Нислой уьш шиъ масалца? Шу ца кхета?
Оха Нухь вахийтира цуьнан къомана тIе: "Баккъалла а, со шуна билггала кхерамча ву‚ аьлла.
Далла бен аша Iибадат ца дархьама‚ баккъалла а, со кхоьру шуна лазош долчу дийнан Iазапах"‚- аьлла.
Цуьнан къомах цатешначеран элаша элира: "Тхуна-м ца го хьо, тхаьш санна, адам бен‚ тхуна ца го хьуна тIаьхьахIиттинарш, юьхьанца хьажарца‚ тхан уггар бухахь берш бен‚ тхуна ца го шун тхуна тIехь цхьа а дозалла‚ хIетте тхуна моттало шу харцлуьйш хилар".
Цо /Нухьас/ элира: "ХIай сан къам‚ гой шуна со хилча сан Кхиош-кхобучуьнгара билгалонна тIехь‚ Цо Шен гергара къинхетам а белча суна‚ шу цуьнца бIаьрзе хилла? Ткъа оха шуна тIедуьллур ду иза шуна ца луушехь? (Тхуна мугур дац шуга ницIкъа дин тIелацийта).
ХIай сан къам! Аса шуьга цунна тIехь бахам ца боьху‚ сан ял Далла тIехь а бен яц‚ со вац лелхор болуш иман диллинарш. Баккъалла а, уьш цхьаьнакхетар болуш бу шайн Кхиош-кхобучуьнца‚ делахь а суна шу го ца кхеташ къам.
ХIай сан къам! Хьан гIо дийр ду суна Делан дуьхьал аса уьш лелхийча? Аша ойла ца йо?
Аса шуьга ца боху: "Сан гергахь Делан хазнаш ю"‚ къайлах дерг а ца хаьа суна‚ аса ца боху: "Со малик ду"‚ аса ца олу шун бIаьргаш шайх ца бешаш болчарех: "Дала диканиг лур дац царна". Далла дика хаьа цаьргахь дерг – иза дича со хир вара, баккъалла а, зуламхойх".
Цара элира: "ХIай Нухь‚ тхоьца къийси ахьа‚ тхан къийсам а алсамбаьккхи ахьа‚ даийта тхуна айхьа тхуна хир ду аьлларг‚ хьо бакълуьйчарех хиллехь".
Цо элира: "И шуна доуьйтур ду Дала Шена лаахь‚ шуна ницIкъ кхочур бац /и Iазап духа тоха/.
Сан хьехамо а шуна пайда бийр бац‚ суна шуна хьехам бан лиъча а, Дела лууш хиллехь шу тилдала дита. И ву шун Кхиош-кхобург‚ Цуьнга шу дIадерзор долуш а ду".
Я цара олу: "И цо ша кхоьллина". Ахьа ала: "Нагахь и айса кхоьллинехь – суна тIехь ду-кх сан къинош‚ со цIена ву-кх аша дечу къинойх".
Нухье вехьица хаам бира‚ хьан къомах цхьаммо а иман дуьллур дац хьуна‚ шаьш хIинцале иман диллинчара бен‚ аьлла‚ хьо гIайгIане ма вожалахь цара деш хиллачунна.
Кема де Тхан тергамца а‚ Тхан вехьишца а‚ вист ма хилалахь Соьга зулам диначаьргахьа‚ баккъалла, уьш хин буха бохуьйтур болуш бу.
Цо кема дора‚ Цуьнан къоман элий уллохула чекх мел бовлу цунах боьлура. Цо элира: "Шу тхоьх доьлу‚ тIаккха тхо шух доьлур ду, шу ма- деллара.
ТIаьхьа хуур ду шуна‚ хьанна тIе Iазап догIур ду‚ цо иза сийсазвеш долу‚ лаьтташ долу Iазап шех хьаьрчар дерг мила ву".
Тхан омра даллалц: пеш кхихкира‚ Оха элира: "Чу хьо цунна хIора тайпанех шишша‚ цо хIаллакви шена тIехь дош хьалхадаьлларг воцург‚ иман диллинарг воцург. Иман ца диллира цуьнца кIеззигчара бен.
Цо /Нухьас/ элира: "ТIеховша цунна‚ Делан цIарца ду цуьнан лелар а‚ сацар а. Баккъалла а, сан Кхиош-кхобург гечдийриг а ву‚ къинхетам бийриг а ву".
И /кема/ лелара уьш а тIехь тулгIенашна чухула лаьмнаш санна‚ Нухьас кхайкхира шен кIанте‚ и вара юьстах: "ХIай сан кIант! ТIе хаа тхоьца‚ ма хила керстанашца".
Цо элира: "Со воьрзур ву лома тIе – цо ларвийр ву со хих". Цо /Нухьас/ элира: "Тахана цхьаммо а ларвийр вац Делан гIуллакхах Цо шех къинхетам бинарг бен". Царна шиннена юккъе тулгIе иккхира – иза хин буха ваханчарех хилира.
Элира: "ХIай латта! Худа хьан хи‚ ва хIай стигал! ДIадаккха /догIа даийтар/. Хи дIаделира‚ гIуллакх кхочушхилира. И сецира Джудияхь. Элира: "Декъаза хуьлда зуламе къам".
Нухьас кхайкхира шен Кхиош-кхобучуьнга‚ элира: "Сан Кхиош-кхобушверг! И сан кIант сан охIлах ма вуй‚ Хьан ваIда бакъ ма юй‚ Хьо хьукам дечарех уггар хьукаме верг а ма вуй!"
Элира /Дала/: "ХIай Нухь! И хьан охIлах вац. Иза – дика боцу болх бу. Соьга ма деха хьайна шеца Iилма доцург. Аса хьехам бо хьуна хьо ца хилийта цахуучарех".
Цо элира: "Сан Кхиош-кхобушверг! Со ларло Хьоьца сайна Iилма шеца доцург Хьоьга дехарх. Ахьа суна ца гечдахь‚ соьх къинхетам ца бахь – со хуьлуш ву-кх эшначарех".
Аьллера: "ХIай Нухь! Охьавосса Тхоьгара маршаллица а‚ беркатца а хьайна а‚ хьоьца цхьаьна хиллачарех долчу умматашна а; Оха шайна тIаьхьа бахам а лур болуш /цхьа кхин умматаш хир ду/‚ тIаккха Тхайгара лазош долчу Iазапаца лоцур долуш.
Уьш къайленан хабарш ду‚ Оха хьоьга дуьйцуш долчу вехьишца‚ уьш хууш ца хилира хьо а‚ хьан къам а хIокхул хьалха. Ахьа собар де. ТIаьхье /Делах/ кхоьручарна ю.
Iадашка а церан ваша ХIуд /ваийтира Оха/. Цо элира: "ХIай сан къам‚ Iибадат де Далла‚ И воцург кхин дела вац шуна‚ шу ма дац харцдерг кхуллуш бен.
ХIай сан къам! Цунна тIехь шуьга сайна мах ца боьху аса. Суна мах балар Далла тIехь ду‚ Ша со кхоьллина волчу‚ шу хьекъале ца хуьлу?
ХIай сан къам! Гечдар деха шайн Кхиош-кхобучуьнга‚ тIаккха Цуьнга тоба де‚ Цо стигал йоуьйтур шуна шортта догIица‚ шун ницкъана тIе а ницкъаца совдохур ду Цо шу‚ шу дIа ма дерзалаш, къинош деш хилла".
Цара элира: "ХIай ХIуд! Хьо ца веъна тхоьга билгалонца‚ тхо ма дац тхан делий буьтур болуш, хьан дош бахьанехь‚ тхо дац хьох тешарш.
Оха олу: "Тхан цхьаболчу делаша зулам дина хьуна". Цо элира: "Баккъалла а, аса Дела хIоттаво теш‚ аша тешалла де со аша /Делаца/ накъост лацарх цIена ву алий
И ша /Дела/ воцучух. Мекарло е суна массара а‚ ца еш тIаьхьа ма татталаш со.
Баккъалла а, со Далла тIетевжи‚ сан а‚ шун а Эла волчу. Цхьа а дийнат ма дац Цо Шен чIаба лоцур йолуш бен. Баккъалла а, сан Кхиош-кхобург нийсачу некъа тIехь ма ву.
Шу дуьхьалдовлахь – аса шуьга дIакхачийна шеца со шуьга ваийтинарг‚ сан Кхиош-кхобучо тIаьхье шу доцчу /кхечу/ къомана хуьлуьйтур ю‚ аша Цунна цхьана а хIуманца зен дийр дац. Баккъалла а, сан Кхиош-кхобург – массо хIуманан лардархо ву!"
Тхан гIуллакх деъча‚ Оха кIелхьарабехира ХIуд а‚ цуьнца болу иман диллина хилларш а Тхайгарчу къинхетамца‚ Оха уьш кIелхьарабехира луьрачу Iазапах.
Вуьйш Iадаш бу – шайн Кхиош-кхобучун аяташна инкарло йира цара‚ Цуьнан элчанашна Iеса хилира‚ хIора къарлур воцчу‚ ницкъ бечу хьолан ден гIуллакхна тIаьхьахIиттира уьш. 
НеIалт тIаьхьадаьлла царна хIокху дуьненахь а‚ Къематдийнахь а. Хьовсал! Баккъалла а, Iадаша керсталла ма дина шайн Кхиош-кхобучунна. Хьовсал! Белла бовла и Iадаш‚ ХIудин къам!
Самудашна а церан ваша Салихь /ваийтира Оха/. Цо элира: "ХIай сан къам! Iибадат дейша Далла‚ И воцург кхин дела ма вац шуна. Цо кхиийна шу лаьттах‚ цу чохь дахийтина шу‚ Цуьнга гечдар деха‚ тIаккха Цуьнга тоба де‚ баккъалла а, сан Кхиош-кхобург гергахь а‚ жоп луш а ву".
Цара элира: "ХIай Салихь! Хьо ма варий тхан юккъехь хIокхул хьалха тхан дегнийн йовхо йолуш. Ахьа тхо духатуху Оха Iибадат дарах тхан дайша Iибадат динчунна. Баккъалла‚ тхо чIогIачу шеконехь ма ду ахьа тхо шега кхойкхучух".
Цо элира: "ХIай сан къам! Гой шуна‚ со сан Кхиош-кхобучуьнгара билгалонна тIехь хилча‚ Цо суна шегара къинхетам а белча‚ хьан гIо дийр дара суна Делан дуьхьал‚ со Цунна Iеса хилча? Аша суна сов ца боккху эшам а бен.
ХIай сан къам! ХIара Делан эмкал ю шуна делил хилла‚ йиталаш и Делан лаьттахь яжа – вониг ма делаш цунна. ТIаккха герга долчу Iазапо схьалоьцур ду шу".
Цара цунна урс хьаькхира. Цо (Салихьа) элира: "Зовкх хьега шайн цIеношкахь кхаа дийнахь. И харц йоцу ваIда ю!"
Тхан гIуллакх деъча – Оха кIелхьараваьккхира Салихь а‚ цуьнца иман диллина хилларш а Тхайгара къинхетамца цу дийнан сийсазаллах. Баккъалла а, хьан Кхиош-кхобург нуьцкъала верг а‚ сийлахь-веза верг а ма ву.
Зулам динарш мохьо схьалийцира – шайн цIеношкахь /белла/ бертал бегна Iуьйранга бевлира уьш.
Шаьш царна чохь ца лаьттинарш санна. Хьовсал! Баккъалла, самудаша керсталла дина шайн Кхиош-кхобучунна? Хьовсал! Белла бовла и самудаш!
Тхан элчанаш баьхкира ИбрахIиме кхаъца‚ цара элира: "Салам!". Цо элира: "Салам!"‚ хье ца велира и кхаьрзинчу эсица тIе ван.
Цунна гича церан куьйгаш цунна (эсанна) тIе ца кхочуш‚ цо царна инкарло йира‚ и царех кхеравелира. Цара элира: "Ма кхера! Баккъалла, тхо дахкийтина ЛутIин къомана тIе" /уьш хIаллакбан/.
Цуьнан (ИбрахIиман) зуда (Сарат) яра ирахIоьттина лаьтташ‚ и елаелира. Оха цунна кхаъ баьккхира Исхьакъаца‚ Исхьакъал тIаьхьа - ЯIкъубаца.
Цо /Сарата/ элира: "Вададай! Бер до, ткъа, аса‚ со-х къена зуда ма юй‚ хIара сан майра а къена стаг ма вуй? Ма тамашийна хIума ду хIара!"
Цара /маликаша/ элира: "Ахьа тамаша бо Делан гIуллакхах? Делан къинхетам а‚ Цуьнан беркат а хуьлда шуна тIехь‚ хIай цIийнан охIла! Баккъалла а, Иза хастаме верг а‚ сийлахь верг а ма ву".
ИбрахIимах кхеравалар дIадаьлча‚ цуьнга кхаъ а беъча‚ Тхоьца (Тхан маликашца) къийса волавелира и ЛутIин къам бахьанехь /царна Iазап дан тIаьхьататтахьара бохуш, иман дилла мегара цара/.
Баккъалла а, ИбрахIим собаре а‚ "ахI" дукха баьхнарг а‚ дIавирзинарг а ма ву".
ИбрахIим! Дита и‚ Хьан Кхиош-кхобучун омра деана‚ духатохалур доцу Iазап царна догIуш ду.
Тхан элчанаш ЛутIина тIебаьхкича‚ царна сингаттаме хилира иза‚ уьш бахьанехь дог гатделира цуьнан (шен къамо царна зен дан кхоьруш)‚ цо элира: "ХIара хала де ду!"
Цунна тIедеара цуьнан къам‚ сиха цунна тIедирзира и‚ хьалха а хилира уьш къинош деш. Цо (ЛутIас) элира: "ХIай сан къам! Кхузахь сан мехкарий бу‚ уьш мелхо а цIена бу шуна /маре бига/. Делах кхерийша‚ сийсаза ма вейша со сан хьешашкахь! Шух цхьа а нийса стаг вац?!"
Цара элира: "Хьуна хууш ма дара‚ хьан мехкаршкахь тхан гIуллакх дац‚ хьуна ма хаьа‚ тхуна хIун деза".
Цо элира: "Шуьца ницкъ балхьара-кх суна‚ чIогIа гIортор елахьара тIетовжа"
Цара /маликаша/ элира: "ХIай ЛутI! Тхо хьан Кхиош-кхобучун элчанаш ду‚ цкъа а хьуна тIекхочур бац уьш‚ хьан доьзалца буьйсанан дакъошкахь новкъа вала‚ вуха ма воьрзийла шух цхьа а, хьан зуда а бен. Баккъалла а, цунах кхетар ду царех кхеттарг. Царна тоьхна хан – Iуьйре ю. Генахь ю, ткъа, Iуьйре?"
Тхан гIуллакх деъча‚ Оха цуьнан (ЛутIин юьртан) лакхахь ерг бухахь хилийтира‚ Оха царна тIе беккъачу поппарх тIеттIа тIулгаш делхийтира,
Билгалдаьхна хилла долу хьан Кхиош-кхобучун гергахь. (Массо) зуламхойх генахь дац и (иштта таIзар хила). /Хьан къомана генахь ма яц и церан Дала йохийна ярташ, хIай Мухьаммад/.
Мадъянашка а церан ваша ШуIайб /вахийтира Оха/. Цо элира: "ХIай сан къам! Далла Iибадат де‚ И воцург кхин дела вац шуна. Юстар а‚ озар а эша ма е. Суна гуш ду шу диканехь‚ со кхоьру шуна гуобечу дийнан Iазапах.
ХIай къам! Кхочушъе юстар а‚ озар а нийсонца‚ ма эшае нахана шайн хIуманаш‚ ма лелалаш лаьттахула боьханиг даржадеш.
Делан бухадуьсурш дика ду шуна шу муъма хиллехь‚ со ма вац шуна тIехь лардархо".
Цара элира: "ХIай ШуIайб! Хьан дино омра до хьоьга тхан дайша шена Iибадат дийриг тхоьга дита олий‚ я тхан бахамехь тхайна луург дар /дита олий/? Баккъалла а, хьо собаре а‚ нийсачу кхетамехь а ма вуй".
Цо элира: "Гой шуна‚ со хиллехь сан Кхиош-кхобучуьнгара билгалонна тIехь‚ Цо Шегара хаза рицкъа делла суна. Суна ца лаьа шуна хилпало ян аса шуна дихкинчуьнгахь. Со деккъа диканиг лууш ву сайна ма муггу. Сан кхиам Делаца бен бац. Цунна тIетевжина со. Цунна тIевоьрзу со.
ХIай сан къам! Соьца эгIаро даллане а тIе ма даладойла шуна Нухьан къомана а‚ я ХIудан къомана а, я Салихьан къомана а хилларг. ЛутIин къам а шуна дукха генахь а ма дац.
Шайн Кхиош-кхобучуьнга гечдар деха‚ тIаккха тоба де Цуьнга. Баккъалла а, сан Кхиош-кхобург къинхетам берг а‚ шена (шен халкъ) дезаш верг а ма ву".
Цара элира: "ХIай ШуIайб! Ахьа дуьйцучух дуккхачух тхо кхеташ ма дац‚ тхо хьо тхайлахь ледара гуш ма ду‚ и хьан гергарнаш бацахьара, Оха тIулгаш диттина хир ма дара хьуна‚ хьо тхуна веза верг а ма вац".
Цо элира: "ТIкъа сан гергарнаш беза бу шуна Делал? Аша Иза-м шайн букъа тIехьахь ма витий?! Баккъалла а, сан Кхиош-кхобург аша дийриг чулоцуш ма ву.
ХIай сан къам! Шайна могург де аша‚ аса а дийр ду. ТIаьхьа хуур ду шуна‚ муьлхачуьнга догIур ду и сийсазвеш долу Iазап‚ мила ву харцлуьйриг! Хьежа! Со а шуьца цхьаьна хьоьжур ву".
Тхан гIуллакх деъча‚ Оха кIелхьараваьккхира ШуIайб а‚ цуьнца иман диллинарш а Тхайгара къинхетамца‚ зулам динарш мохьо схьалийцира‚ шайн цIеношкахь бертал кхетта Iуьйренга бевлира уьш.
Цигахь ца баьхнарш санна /бисира уьш/. Хьовсал! Белла бовла и мадъянаш‚ Самудаш белла бовларе терра.
Муса ваийтира Оха Тхан аяташца а‚ билгалчу делилаца а
ФирIавне а‚ цуьнан элашка а – ФирIавнан гIуллакхна тIаьхьахIуттуш бара уьш. ФирIавнан гIуллакх нийса ма дацара!
Шен къомана хьалхавер ву и Къематдийнахь‚ цо буьгур бу уьш цIерга. Ма вон чугIойла ю уьш /шена/ чулохкург!
ХIокху чохь (дуьненахь) а неIалт тIаьхьадаьлла царна‚ Къематдийнахь а. Ма вон совгIат ду-кх и ша лечунна!
Уьш – яртийн хабарех ду‚ Оха дуьйцу уьш хьоьга. Царех лаьтташ ерг ю‚ /ялта санна/ хьаькхнарг а ю.
 Оха зулам ца дина царна‚ хIетте а шаьш шайна зулам дина цара. Шайн Дела а витина, шайга кхойкхуш болчу делаша хIумма а кIелхьара ца даьккхира царех хьан Кхиош-кхобучун гIуллакх деъначул тIаьхьа. Цара тIетуьйхира царна хIаллакьхилар.
 Иштта ду хьан Кхиош-кхобучун /зуламхой Iазапаца/ схьалацар‚ Ша зуламе йолу ярташ /Iазапаца/ схьалоцуш. Баккъалла а, Цуьнан схьалацар – чIогIа лазош ду-кх.
 Баккъалла а, цу чохь делил ма ду ша эхартан Iазапах кхийринчунна‚ и де ду шена тIе нах гулбийр долу‚ и де ду ша гур долу.
 Оха тIаьхьатоттур ма дац и ягарйинчу ханна бен.
 И де деъча сино къамел дийр дац Цуьнан пурбанца бен. Царех декъазниг а хир ву‚ ирсениг а хир ву.
 Дакъазабевлларш – уьш цIергахь хир бу‚ царна цигахь тийжамаш а‚ угIарш а ду.
 Гуттар лаьттар болуш бу уьш цу чохь, стигланаш а, латта а мел ду‚ хьан Кхиош-кхобучунна ма луъу. Баккъалла а, хьан Кхиош-кхобург деш ма ву шена луург.
 Амма ирсе хилларш – бешахь хир бу‚ цу чохь гуттар лаьттар болуш бу уьш, стигланаш а‚ латта а мел ду‚ хьан Кхиош-кхобучунна ма луъу‚ ша хадалур доцу совгIат хилла.
 Хьо шеконехь ма хилалахь хIокхара Iибадат дечух. Цара Iибадат деш ма дац хьуна хьалха шайн дайша ма-дарра бен. Баккъалла, Оха царна кхачор ма ду шайн /Iазапан/ дакъа ца эшадеш.
Мусага жайна делира Оха‚ цу чохь хилпал хилира. Хьан Кхиош-кхобучуьнгара дош хьалха ца даьллехьара, царна юккъехь кхиэл йина хир яра. Баккъалла а, уьш оцунах шеконан шекончохь ма бу.
 Баккъалла а, хIоранна хьан Кхиош-кхобучо банне а бекхам бийр бу шайн Iамалашца. Баккъалла а, Иза цара дийриг дика хууш верг ву.
 Нисло‚ хьайга омра ма ди‚ хьо а, хьоьца цхьаьна ша тоба динарг а‚ /Делан дозанех/ тIех ма довла. Баккъалла а, Иза аша дийриг гуш ма ву.
 Зулам диначарна тIе ма тийжа – цIаро схьалоьцур ду шу‚ Дела воцург доладийраш бац шуна‚ тIаккха шуна гIо дийр дац.
 Ламаз хIоттаде дийнан шинне юьхьехь а‚ буьйсанах а дийнан герга долчу сахьташкахь. Баккъалла а, дикачу Iамалша дIайоху вон Iамалш. Иза – дагадаийтар ду дагадогIучарна.
 Собар де‚ баккъалла а, Дала эша ца йо дика Iамалш ечеран ял.
 Ма ца хилира шул хьалха хиллачу тIаьхьенах бухадуьсучун дай‚ шаьш /нах/ духатухуш лаьттахь дечу боьхачух Оха шаьш кIелхьарабаьхначарех цхьа кIеззиг бен. Зулам динарш тIехьабезира шайна делла хиллачу /хазачу/ хьолана‚ уьш хилира къинош деш берш.
 Хьан Кхиош-кхобург ца хилира зуламца ярташ хIаллакьеш, церан бахархой дика Iамалш еш а болуш.
 Хьан Кхиош-кхобучунна лиънехьара‚ нах цхьана умматах хилийтина хир бара Цо. Уьш дIа ца тила тайп-тайпана хуьлучух
 Хьан Кхиош-кхобучо шех къинхетам бинарг бен. Цунна /къинхетамна/ дуьхьа Цо уьш кхоьллина. Кхочушхили хьан Кхиош-кхобучун дош: "Юззане а юзур ю Аса жоьжахати жинех а‚ нахах массарех а"‚- аьлла долу.
Дерриге а дуьйцу Оха хьоьга элчанийн хабарех хьан дог шеца Оха чIагIдеш дерг. Цу чохь деъна хьоьга бакъдерг‚ хьехам а‚ муъма нахана дагадаийтар а.
 Ахьа ала ца тешачаьрга: "Шайн гIуллакх де шайна тар малло (шайна могуш дерг де)‚ Оха а дийр ду.
 Хьовса‚ тхо а хьовсур ду!
 Делан ю стигланийн а‚ лаьттан а къайле. Цуьнга дIадоьрзу массо гIуллакх‚ Цунна Iибадат де‚ Цунна тIетовжа. Хьан Кхиош-кхобург тергал ца деш вац аша дийриг.
 Алиф-лам-ра. ХIорш билгалчу жайнан аяташ ду.
 Баккъалла а, Оха доссийна иза Iарбийн дешар хилла‚ шу хьекъале хила там бара.
 Оха дуьйцу хьоьга уггар хаза хабарш хьоьга вехьица хIара КъурIан даийтарца, цул хьалха хьо ца хуучарех хиллехь а.
 Юсуфа ма элира шен дега /ЯIкъубе/: "Дада‚ суна ги цхьайтта седа а‚ малх а‚ бутт а‚ суна ги уьш сайна сужд деш".
 Цо /ЯIкъуба/ элира: "ХIай сан жима кIант‚ и хьайна гинарг /гIан/ ма дийцалахь хьан вежаршка – мекарло йийр ю хьуна цара. Баккъалла а, шайтIа адамна билггала мостагI ду.
 Иштта хьан Кхиош-кхобучо хоржур волуш ву хьо‚ хьуна Iамор долуш ду Цо хилларш тидан‚ Шен ниIмат хьуна кхочуш дийрдолуш ду Цо‚ ЯIкъубан доьзална а‚ Ша хьалха хьан дайшна ИбрахIимна а‚ Исхьакъна а кхочушдина хиларе терра. Баккъалла а, хьан Кхиош-кхобург хууш верг а ву‚ хьукаме верг а ву".
 Юсуфехь а‚ цуьнан вежаршкахь а делилаш ма хилира хоттучарна.
 Цара ма элира: "Юсуф а‚ цуьнан ваша а дукхабеза вайн дена вайл‚ ткъа вай цхьа тоба ма юй‚ баккъалла а, и вайн да билггалчу тиларчохь ву-кх.
 Ве Юсуф я /кхечу/ махка дIакхосса – шун ден юьхь шуна тIейоьрзур ю‚ цул тIаьхьа дика къам хир шу".
Царех олучо элира: "Ма ве Юсуф‚ гIу чу кхосса и – дIабоьлхуш болчарех цхьаболчара схьавоккхур ву‚ шаьш деш хиллехь" /и гIуллакх де/.
Цара элира: "ХIай тхан да! Ахьа хIунда ца вуьту Юсуф тхоьх тешна‚ тхо цунна хьехамчаш ма дуй!
Ваийтахь и тхоьца кхана – самукъадоккхур шена‚ ловзур шена‚ оха и Iалашвийр ву".
Цо /ЯIкъуба/ элира: "Сан сагатдийр ма ду шу цуьнца дIадахча‚ со кхоьру и барзо ваарна, аша цуьнан терго а ца еш".
Цара элира: "И барзо ваахь – тхо цхьа тоба ма ю-й‚ тIаккха тхо, баккъалла а, эшнарш хир ма дара".
ТIаккха уьш цуьнца дIабахара‚ церан барт хилира и гIунан буха кхосса. Оха хаийтира цуьнга /Юсуфе/ вехьица: ахьа дийцанне а дуьйцур ма ду цаьрга хIара церан гIуллакх, уьш ца хууш а болуш.
Уьш баьхкира шайн да волчу суьйранна боьлхуш.
Элира: "Тхан дада‚ тхо дахара вовшашца /довдарехь я Iад кхоссарехь/ яхье доьвла‚ Юсуф тхан хIуманийн уллохь витира оха‚ тIаккха и барзо виира‚ хьо тхоьх тешар волуш вац, тхо бакълуьйш хиллехь а".
Уьш баьхкира цуьнан /Юсуфан/ куча тIехь харц цIий долуш. Цо /ЯIкъуба/ элира: "Шун синоша цхьа гIуллакх хаздина шуна. Хаза собар /деза-кх суна/ Дела ву-кх Шега гIо деха хьакъ верг аша хIотточу сурта тIехь".
Цхьа дIа-схьа лелаш йолу тоба еара‚ цара вахийтира шайн хи кхоьхьуш верг‚ цо шен ведар охьадахийтира‚ элира: "Кхаъ бу! ХIара кIант ву!" Цара /Юсуфан вежарша/ хьулдира и /Юсуфан гIуллакх – и шайн ведда лай ву аьлла/ и йохка-эцаран хIума а йина‚ Дела хууш верг ма ву цара деш дерг.
Цара /вежарша/ воьхкира и кIеззигчу мехах – цхьа массийта дирхIамех. Цуьнгахь уьш хилира кIеззиг хIуманах тоам бечарех.
Мисрара и ша эцначо шен зудчуьнга элира: "Хазделахь цуьнан Iар‚ вайна пайда бан мега цо‚ я вай вайна кIант вина лоцур иза". Иштта Оха чIагIвира Юсуф лаьттахь‚ Оха цунна хилларш тида Iаморхьама‚ Дела шен гIуллакха тIехь толам боккхуш ву‚ делахь а дукхахболчу нахана ца хьаа-кх.
И пхийттара ваьлча, Оха цунна хьукам а‚ Iилма а делира. Иштта бекхам бо Оха дикачарна.
Иза шен цIа чохь волу зуда и Iехо гIоьртира‚ цо неIарш дIакъевлира‚ элира: "Схьавола!" Цо /Юсуфа/ элира: "Дала ларвойла! Баккъалла а, иза /хьан майра/ сан эла ву‚ цо сан Iар хаза дина‚ баккхийбуьйр бац зуламхой".
Цунна и везара‚ цунна /Юсуфана/ и езара‚ шен Кхиош-Кхобучуьнгара делил ца гинехьара /зина дийр дара цо/. Иштта /дира Дала/ цунах вониг а‚ боьханиг а дIадаккхархьама. Баккъалла, и Тхан цIеначу лех ву. 
Цу шиммо хьалхадаларх къевсира неIарна тIе‚ цо (Зулейхас) цуьнан (Юсуфан) коч ятIийра тIехьахула‚ неIарна уллохь царна карийра цуьнан эла. Цо (Зулейхас) элира: "ХIун бекхам бу хьан охIланна вониг луучунна: я и набахти чу ца воьлча‚ я лазош долу Iазап бен?"
Цо (Юсуфа) элира: "И гIоьртира со Iехо". Цуьнан (зудчун – Зулейхан) охIлах цхьана тешо тешалла дира: "Нагахь санна цуьнан коч хьалхахула яьттIа елахь – и бакъ ю‚ ткъа иза харцлуьйчарех ву.
Нагахь санна цуьнан коч тIехьахула яьттIа елахь – и харц ю‚ ткъа иза бакълуьйчарех ву".
Шена цуьнан коч тIехьахула яьттIа гича‚ цо /майрачо/ элира: "Шун /зударийн/ мекарлонах ду-кх хIара‚ баккъалла а, шун мекарло йоккха ю-кх.
Юсуф‚ хьо дIаверза хIокхунах. Ткъа ахьа /Зулейха/ хьан къинан гечдар деха‚ баккъалла а, хьо галъяьллачарех хили".
ГIалахь зударша элира: "Элан зуда цхьа къонах (шен лай) шеца Iехо гIиртира‚ ткъа цо безамах юзийна и. Баккъалла а, вайна ма го и билггалчу тиларчохь".
Шена церан мекарло хезча‚ цо царна тIе /цхьаъ/ вахийтира. Царна тевжийла кечйира‚ царех хIоранга а урс делира‚ тIаккха элира /Юсуфе/: "Аравала царна!" Шайна и гича, цара и вазвира‚ шайн куьйгаш хедийра‚ элира: "МашшалахI! ХIара адам а дац! ХIара сийлахь малик ду!"
Цо /Зулейхас/ элира: "И ву-кх шуна аша суна шегахь бехкаш бехнарг! Со и Iехо ма гIоьртира – и чIагIвелира. Аса шега омра дийриг цо ца дахь‚ набахти чувуллур ву и‚ и хир ву ладам боцучарех".
Цо /Юсуфа/ элира: "Со Кхиош-кхобуш волу Дела‚ набахти дукхох еза суна, цара со шайна тIе кхойкхучул‚ церан мекарло Ахьа соьх дIа ца яккхахь‚ со царна тIехьаьвзар ву – тIаккха со жаьхIал нахах хир ма ву".
Шен Кхиош-Кхобучо жоп делира цунна‚ цунах дIаяьккхира церан (зударийн) мекарло. Баккъалла а, Иза хезаш верг а ву‚ хууш верг а ву.
Шайна делилаш гиначул тIаьхьа, царна дагадеара и цхьана ханна набахти чуволла.
Цуьнца цхьаьна набахти чоьхьавелира ши къонах. Цу шиннех цхьаммо элира: "Суна суо го айса чагIар Iовдуш". Вукхо элира: "Суна суо го сан коьрта тIехь айса кхаллар кхоьхьуш‚ цунах олхазарша дууш. Хаамбе тхуна цуьнан тидарах. Баккъалла а, тхуна хьо го дикачарех".
Цо элира: "Шуна шиннена тIе шуна луш болу кхача богIур ма бац аса шуна цуьнан тидарах хаам ца беш и шуьга кхачале. И ду шуна сан Кхиош-кхобучо со Iамийначух. Аса дитина ша Делах цатешачу‚ ша эхартана керста долчу къоман дин.
Со тIаьхьаваьзна сан дайн ИбрахIиман‚ Исхьакъан‚ ЯIкъубан динна. Тхуна ца хилла цхьана а хIуманца Делаца накъост лацар. И Делан комаьршаллах ду тхуна а‚ нахана а‚ делахь а дукхахболчу наха баркалла ца олу.
ХIай сан набахтин ши накъост! Тайп-тайпана делий бу дика я Ша цхьаъ волу‚ нуьцкъала волу АллахI-Дела ву?
И витина аша шена Iибадат дийриг еккъа цIераш ма ю‚ аша шаьш техкина йолу‚ шун дайша техкина йолу‚ царна цхьа а делил Дала доссийна ма дац. Хьукам Делан бен ма дац. Цо омра дина Шена бен Iибадат ма де‚ аьлла. И ду мехала дин‚ делахь а дукхахболчу нахана ца хаьа-кх.
ХIай сан набахтин ши накъост! Шуна цхьаммо шен элана чагIар малор ду‚ ткъа важа ирх уллур ву‚ цуьнан коьртах олхазарша буур бу. Кхочушхили гIуллакх‚ аша шайх хоьттуш долу".
Цо элира шена царех кIелхьара вер ву моьттучуьнга: "Хьан элана гергахь со хьахавелахь". ШайтIано дицдалийтира цунна шен элана и хьахавар. ТIаккха и висира набахти чохь цхьа масийтта шарахь.
/Мисран/ паччахьо элира: "Суна го ворхI берстина етт ворхI эзачо бууш‚ ворхI баьццара кенаш‚ вуьйш бакъабелла. ХIай элий! Сацамбел суна сан гIенах лаьцна, шаьш гIенаш туьдуш хиллехь".
Цара элира: "Вовшех ийна гIенаш дара уьш-м. Тхо /иштта/ гIенаш тида хууш дац".
Цу шиннех кIелхьараваьллачо элира‚ цхьа хан яьлча дагадеара цунна: "Аса дуьйцур ду шуна оцунан тидарах‚ со вахийта".
"Юсуф! ХIай бакълуьйш верг! Сацамбе тхуна (гIан тидарца) ворхI берстинчу етах‚ шаьш боуш болчу ворхI эзачо‚ ворхI баьццара кенашкахь а‚ вуьйш бакъабеллачаьргахь а‚ со вухаверза мегара нахана тIе‚ царна хаа мегара".
Цо /Юсуфа/ элира: "ВорхI шарахь тIеттIа аша дика ялта дуьйр ду‚ шаьш гулдинарг – диталаш иза кана чохь шаьш дуучух цхьакIеззиг доцург.
ТIаккха цул тIаьхьа ворхI халанаш догIур ду: цара дуур ду аша царна хьалха кечдинарг аша Iалашдер долчух цхьакIеззиг дерг доцург.
ТIаккха цул тIаьхьа цхьа шо догIур ду‚ шена чохь нахана дика догIа доьлхур долуш‚ шена чохь цара Iовдур долуш".
Паччахьо элира: "Суна тIевалаве иза (Юсуф)". Шена тIевахийтинарг веъча‚ цо (Юсуфа) элира: "Хьада, вухаверза хьайн элана тIе‚ хатта цуьнга: "ХIун бала бу шайн куьйгаш хедийнчу зударийн? Баккъалла а, сан Кхиош – кхобург церан мекарлонаш хууш ма ву".
Цо (элас) элира: "ХIун гIуллакх дара шун‚ шу и Юсуф Iехо гIерташ?" Цара элира: "Дала лардойла! Тхуна ца хии оцунах цхьа а вониг". Элан зудчо элира: "ХIинца гучадаьлла бакъдерг. Со гIоьртира и Iехо‚ и бакълуьйчарех ву.
Иза /олу аса/ – цунна хаархьама аса шена къайлах тешнабехк бина цахилар. Дела а вуйла нис ца еш тешнабехк бечийн мекарло.
Аса цIан ца до сан са‚ баккъалла а, сино вониг хьоьху сан Кхиош-кхобучо къинхетам бинарг доцург‚ баккъалла а, сан Кхиош-кхобург гечдийриг а ву‚ къинхетаме верг а ву" (и дешнаш Зулейханан ду, аьлла. Дукхохчара Юсуфан ду, аьлла).
Паччахьо элира: "Суна тIевалаве иза. Аса сайна /гIоьнча/ хоржур ву иза". Цуьнца шен къамел хилча‚ цо элира: "Хьо тахана тхан гергахь чIогIа верг а ву‚ тешаме верг а ву".
Цо (Юсуфа) элира: "Со лаьттан хазнийн тIехIоттаве‚ со Iалашдийриг а ву‚ хуург а ву".
Иштта чIагIвира Оха Юсуф лаьттахь‚ цуьнан шена луучохь ваха хууш. Тхан къинхетамах кхиаво Оха Тхайна луург‚ дикачийн ял ца эшайо Оха.
Ткъа баккалла а, эхартан ял дика ю иман диллинчарна‚ /Делах/ кхоьруш хиллачарна.
Юсуфан вежарий баьхкира‚ и волчу чу бахара уьш‚ цунна уьш бевзира‚ царна иза ца вевзира.
Ша уьш шайн гIирсаца кечбинчул тIаьхьа‚ цо элира: "Шайн ден агIорхьара волу шайн ваша валаве. Шуна ца го: аса нийса кхочушбо барам‚ со шена /шу/ тIедуссучарех диканиг ву.
Аша суна и ца валавахь – шуна барам бац сан гергахь‚ суна герга ма дуьйлалаш".
Цара /Юсуфан вежарша/ элира: "Оха цуьнан да тилавийр ву цунах‚ баккъалла а, Оха /кхочуш/ дийр ду". (Тхо хьовсур ду и шен дегара схьаваккха).
Шен ялхошка цо /Юсуфа/ элира: "Церан хIуманаш шайн киранийн чу дIаехка; шайн доьзална тIебирзича царна уьш йовза мегара‚ уьш бухаберза мегара".
Шайн дена тIе бухабирзича, цара элира: "ХIай дада! /КIан/ барам бухатоьхна тхоьх‚ и тхан ваша ваийта тхоьца – барам бийр бу оха ‚ тхо цунна Iалашдархой хир ду".
Цо /ЯIкъуба/ элира: "И шух тешна вуьтур варий аса‚ хьалха цуьнан ваша шух тешорах терра? Дела ву-кх дика лардархо. И ву-кх уггар къинхетаме верг".
Шайн киранаш схьадиллича‚ царна карийра шайн хIуманаш шайга юхаяийтина. Цара элира: "ХIай дада! ХIун лоьху вай? Вайн хIуманаш юхаяийтина вайга! Вайн цIийнан охIла а кхобур яра юучуьнца‚ тхан ваша а Iалашвийр вара‚ алсамбоккхур бара Оха барам цхьана эмкална. И барам атта бу-кх".
Цо /ЯIкъуба/ элира: "Аса ванне а воуьйтур ма вац и шуьца‚ аша суна Делаца чIагIо ца яхь, шаьш суна схьавалор ву иза‚ аьлла‚ шайх цхьа хIума ца хилахь". Цара шена дуй биъча‚ цо элира: "Дела ву-кх вай дуьйцучунна векал (теш)".
/ЯIкъуба/ элира: "ХIай сан кIентий! Цхьана неIарехула чу ма гIолаш. Башх-башха неIаршкахула чу гIолаш. Шу хIумма кIелхьара даха ца ло суна Делера. Хьукам Цуьнгахь бен дац. Цунна тIетевжина со. Цунна тIетевжийла шаьш тевжаш берш".
Уьш чу баьхкича, шайн дас шайга омра диначухула и ца хиллера царех Делера хIумма кIелхьарадаккха‚ деккъа ЯIкьубан шегахь цхьа хьашт бен – цо и кхочушдира. Баккъалла а, и Iилма долуш верг ву Оха шена Iамийначунна‚ делахь а дукхахболчу нахана ца хаьа-кх.
Уьш Юсуф волчу чу баьхкича‚ цо шен ваша шена тIеийцира‚ элира: "Баккъалла а, со хьан ваша ву. Ахьа са ма хьийзаде цара деш хиллачуьнца".
Ша царна кечбинчул тIаьхьа церан кечам‚ шен вешин мохьа чу кад биллира цо. ТIаккха кхойкхучо кхайкхира: "ХIай ковра /къепал/! Шу къуй ду!"
Цара /вежарша/ элира‚ шаьш царна тIебаьхкина: "ХIун яйна шун?"
Цара элира: "Паччахьан кад байна тхан‚ и схьабеъначунна цхьана эмкалан мохь бу. Аса дош ло цунна тIера".
Цара /вежарша/ элира: "ВаллахIи‚ шуна ма-хаъара‚ тхо лаьттахь вониг дан даьхкина ма дацара‚ къуй ма дацара тхо".
Цара элира: "ХIун бекхам хир бу цуьнан‚ нагахь санна шу харцлуьйш хиллехь?"
Элира /вежарша/: "Цуьнан бекхам – шен мохьан чохь и карийнарг – и ша ву цуьнан бекхам. Иштта бекхам бо оха зуламхойн".
И волавелира /яйна хIума лаха/ церан киранашкара шен вешин киранал хьалха‚ тIаккха и /кад/ арабаьккхира цо шен вешин киран чуьра. Иштта хIилла дира Оха Юсуфна. Шен ваша схьалоцийла дацара цуьнан (иштта а бен) паччахьан динехь Далла лиъча а бен. Тхайна луург даржашкахь лакхавоккху Оха. Массо шегахь Iилма долчунна тIехь а Iилма дерг ву Иза /Дела/.
Цара элира: "Цо лачкъийна белахь‚ хьалха цуьнан вашас а лачкъийра". И шегахь хьулдира Юсуфа‚ царна гучу ца даьккхира‚ элира /шега/: "Вон ду-кх шу меттигаца. Дела дика хууш ву-кх аша сурт хIотториг".
Цара элира: "ХIай веза эла! Цуьнан да ву воккха къена стаг‚ тхоьх цхьаъ лацахьа цуьнан метта‚ тхуна хьо дикачарех гуш ма вара".
Цо элира: "Дала лардойла Оха тхан хIума шегахь карийнарг бен ца лацарх! ТIаккха тхо зуламхой хир ма дарий".
Шаьш цунах дог диллича‚ вовшашца дагабуьйлуш шаьш бисира уьш. Царех воккхачо элира: "Шуна хаьий шун дас шуьгара Делаца дуй эцна хилар‚ аша хьалха Юсуфехь ледарло ялийтира. Со хIокху лаьттара дIавоьрзур вац сан дас суна пурба лахь бен‚ я Дала суна хьукма дахь бен. Иза хьукам дечарех диканиг ву.
Шу духадерза шайн дена тIе‚ аша ала: "Дада! Хьан кIанта къола дина‚ Оха тешалла дина ма дац тхайна хууш хиллачуьнций бен‚ тхо ца хилла къайле ларъеш а.
Хатта хьайна тхо шена чохь хиллачу юрте а‚ тхо шеца даьхкинчу ковре а. Тхо бакълуьйш ду-кх".
Цо (ЯIкъуба) элира: "ХIаъ! Шуна догIмаша цхьа гIуллакх хаздина шуна. Собар ду-кх /суна/ хазаниг. Дала уьш берриге схьабало мега суна. Баккъалла а, Иза – хууш верг а ву‚ хьикмате верг а ву".
Царех дIавирзира иза‚ элира: "Ма лазам бу-кх сан Юсуф бахьанехь". ГIайгIа ярца бIаьргаш кIайбелира цуьнан‚ и сатухуш вара.
Цара элира: "ВаллахIи‚ Юсуф хьехорах хьо соцур ма вац хьуо цомгуш хиллалц‚ я хIаллакьхиллалц".
Цо элира: "Аса-м Деле белхабой сан бала а‚ сан гIайгIа а‚ со хууш ву Делера шуна ца хуург а.
ХIай сан кIентий! ДIагIо‚ хаа Юсуфах а, цуьнан вешех а /лаьцна/. Делан къинхетамах дог ма дилла. Делан къинхетамах дог дуьллур ма дац /Делах/ цатешачу къомо а бен".
Шаьш и (Юсуф) волчу баьхкича‚ цара элира: "ХIай веза эла! Тхо а‚ тхан /цIийнан/ охIла а балано лаьцна. Тхо даьхкина цхьа кIез-мезиг хIуманаш йохьуш – кхочуш барам бехьа тхуна‚ сагIа лохьа тхуна. Дала ял лур ма ю сагIа доккхучарна".
Цо /Юсуфа/ элира: "Шуна хиъний‚ шаьш хIун дира Юсуфана а‚ цуьнан вешина а‚ шаьш жехIал долуш?"
Цара элира: "Баккъалла а, хьо вуй Юсуф?". Цо элира: "Со Юсуф а ву. ХIара сан ваша а ву. Дала къинхетам бина тхоьх. Баккъалла а, /Делах/ кхоьруш верг а‚ собар деш верг а /декъал ву-кх/. Баккъалла а, Дала ца эшайо дикачеран ял".
Цара элира: "ВаллахIи‚ Дала тхоьл вазвина хьо‚ тхо хили-кх гIалат девлларш!"
Цо элира: "ТIехтохам ца бо шуна тахана. Дала гечдийр ду шуна. Иза уггаре къинхетаме верг ма ву.
Хьада‚ хIара сан коч а эций, дIагIо‚ сан ден юьхьах тоха и – бIаьрса догIур ду цуьнан. Массо а шайн /цIийнан/ охIла а тIехь суна тIе дуьйла".
Ковра /къепал/ араяьлча‚ церан дас (ЯIкъуба) элира: "Баккъалла а, Юсуфан хьожа йогIуш ву-кх со‚ аша со Iовдал ма ларахьара".
Цара элира: "ВаллахIи‚ хьайн ширачу тиларчохь ву-кх хьо!"
Кхаъ боккхург /хаамча/ веъча, цо и (Юсуфан коч) туьйхира цуьнан (ЯIкъубан) юхьах – цуьнан бIаьрса духадеара‚ цо элира: "Аса ца аьллера шуьга: суна Делера шуна ца хуург а хаьа".
Цара элира: "Тхан да! Тхан къиношна гечдар дехахьа тхуна‚ тхо хилла-кх гIалат девлла".
Цо элира: "ТIаьхьа доьхур ду аса сан Кхиош-кхобучуьнга шуна гечдар. Баккъалла а, Иза – гечдийриг а ву‚ къинхетаме верг а ву".
Уьш Юсуф волчу чубаьхкича‚ шен да-нана шена тIеийцира цо‚ элира: "Чоьхьа довла Мисрана‚ Далла лиънехь‚ маьрша!"
Шен да-нана тажана тIе айбира цо‚ уьш цунна суждане бийгира. Цо элира: "Дада‚ хIара ду-кх суна хьалха гинчун тидар‚ сан Кхиош-кхобучо бакъ дина иза‚ суна диканаш дина Цо – со араваьккхи набахти чуьра‚ шу далина гIум арара шайтIано суна а, сан вежаршна а юкъа дов тесначул тIаьхьа. Баккъалла а, сан Кхиош-кхобург тIех кхетаме ву-кх Шена луучунна. Иза хууш верг а ву‚ хьикмате верг а ву.
 Со Кхиош-кхобуш волу сан Дела‚ Ахьа паччахьалла а делла суна‚ хилларш-хиндерш тида а Iамийна Ахьа со‚ стигланаш а‚ латта а кхоьллинарг – Хьо ву-кх сан доладийриг дуьненахь а‚ эхартахь а‚ Ахьа со валийталахь бусулба хьолехь‚ со тохалахь дикачарех!"
 И къайлечу хабарех ду‚ Оха хьоьга хоуьйтуш вехьица. Хьо вацара царна гергахь уьш шайн гIуллакхна барта бахча, шаьш мекарло еш.
 Дукхахболу нах хьуна мел лиъча а тешар бац /Делах/.
 Ахьа цаьрга цу тIехь мах ца боьху. Иза беккъа хьехам бу–кх Iаламашна!
 Стигланашкахь а‚ лаьттахь а мел дукха Iаламатех тIехбовлу уьш‚ царех дIабоьрзуш /ойла ца еш/.
 Царех дукхахберш Делах ца теша, шаьш /Цуьнца/ накъост лоцуш бен.
 Уьш кхерам боцуш хилла-те шайна тIе Делан Iазапах хьулдеш дерг дарах‚ я цIеххьана шайна тIе сахьт дарах‚ шайна а ца хууш?
 Ахьа ала: "ХIара сан некъ бу‚ аса Деле кхойкху‚ билгала долчу Iилманна тIехь ву со а‚ суна тIаьхьахIоьттинарг а‚ вочух цIанво аса и Дела‚ со ма вац /Делаца/ накъост лоцучарех".
 Хьоьл хьалха а яртийн нахах божарий бен ца бахийтира Оха‚ шайга вехьица Оха хаам луш. Ткъа уьш ца лелара лаьттахула‚ уьш ца хьаьвсира‚ муха хилла шайл хьалха хиллачийн тIаьхье? Эхартан цIа дика ма ду /Делах/ кхийринчарна‚ шу хьекъале ца хуьлу?
Хьатта элчанаша дог диллича‚ царна шаьш харцбина бевлла моьттича‚ Тхан гIо догIура цаьрга‚ кIелхьаравоккхура Тхуна луург. Тхан ницкъ буха тухур ма бац къинош динчу нахах.
 Царех лаьцначу дийцарна чохь хьехам хилла хьекъал долчарна. И хилла дац кхоьллина хабар – и ду шел хьалха хилларг бакъдар а‚ массо а хIуманан къастадар а‚ нийса некъ а‚ къинхетам а, тешаш болчу нахана.
 Алиф-лам-мим-ра. ХIорш жайнан аяташ ду. Хьоьга хьан Кхиош-кхобучуьнгара доссинарг – бакъдерг ду‚ делахь а дукхахболу нах ца теша.
 Дела ву ша стигланаш аййинарг шуна гуш бIогIам а боцуш‚ тIаккха ша дIанисвелла И Iарша тIехь‚ малх а‚ бутт а муьтIахь бина Цо – массо а дIа-схьаоьху тоьхна ханна. ГIуллакхна урхалла до Цо‚ аяташ билгалдоху – шу шайн Кхиош-кхобучуьнца цхьаьнакхетарх теша мегар-кха.
 Иза ву латта даржийнарг‚ цунна тIехь лаьмнаш а‚ хиш а хилийтинарг‚ массо стоьмах цунна /лаьтта/ тIехь Цо хилийтина ши тайпа‚ буьйсане де хьулдойту Цо. Баккъалла а, цу чохь делилаш ду ойла ечу нахана.
 Лаьттахь ул-уллохь дакъой ду‚ кемсийн бошмаш ю‚ ялта ду‚ хурманаш ю цхьана ораман а‚ цхьана ораман йоцурш а‚ цхьа хи ду тухуш царех‚ царех цхьаерш вукхарел язйина Оха яарехь. Баккъалла а, цу чохь делилаш ду-кх хьекъал долчу нахана.
 Хьо цецвалахь‚ цецвоккхуш ду церан дешнаш: "Тхоьх латта хилча керлачу кхолларна чохь хир ду тхо‚ (юха а денлур ду тхо)?" Уьш бу шайн Кхиош-кхобучунна керсталла динарш‚ церан логийх буржулш ду‚ уьш /жоьжахатин/ цIеран дай бу‚ цу чохь уьш гуттар лаьттар бу.
 Хьо сихвеш ву цара вочуьнца дикачул хьалха. Царал хьалха а дIадахна масале таIзарш. Баккъалла а, хьан Кхиош-кхобург Шегахь гечдар долуш ву нахана церан зуламна тIехь. Баккъалла а‚ хьан Кхиош-кхобург чIогIаниг а ву бекхамца.
 Цатешачара олу: "Шен Кхиош-кхобучуьнгара цхьа делил доссинехьара цуьнга!" Хьо дIахоуьйтург ву. ХIора халкъана баьчча ву.
 Далла хаьа хIор стен (сева хIуманано) /кийрахь/ хьош дерг‚ беран цIийнан тIераэшар а‚ тIекхетар а‚ массо хIума Цуьнан гергахь барамца ду.
 Къайлах дерг а‚ гучохь дерг а хууш верг а‚ воккха верг а‚ лакхаваьлларг а ву Иза.
/Цу Далла/ цхьанийсса ву шух дош къайладаьккхинарг а‚ и гучохь дитинарг а‚ ша буьйсанна хьуллеш верг а‚ дийнахь дIа-схьа уьдуш верг а.
Цунна (адамна) шен хьалхахула а‚ шен тIехьахула а шеца цхьаьна леларш ду‚ шаьш и Iалашвеш Делан омрица. Баккъалла а, Дала нахана хIумма а ца хийцадо, цара шаьш шайна хийцадаллац. Далла нахана вониг лиъча, цунна бухатохам бац‚ И воцург урхалча ма вац царна.
И ву шуна кхерамца а‚ догдахарца а ткъес гойтуьйтуш верг‚ Цо кхиайо еза марха.
Стигал къовкъаро а, Цунна хастам барца‚ маликаша а, Цунах кхерарца, тасбахь до‚ стелахаьштигаш дохуьйту Цо‚ уьш Шена луучунна тIетуху, уьш Делехьа къуьйсуш болуш‚ Иза – ницкъанан чIогIаниг ву.
Цуьнга ду бакъдолчун кхайкхар. И воцчуьнга кхойкхуш берш – цхьана а хIуманца царна жоп лур дац цара‚ уьш тера бу хичахула шайн куьйгаш даржийначух, иза шен бага дахийта. Ткъа и ца гIо цига. Цатешачеран доIа ма дац тиларчохь бен.
Далла сужд деш ву стигланашкахь а‚ лаьттахь а мел верг лууш-ца лууш а‚ церан IиндагIаш а /ду Цунна сужд деш/ Iуьйранна а‚ суьйранна а.
Ала: "Мила ву стигалийн а‚ лаьттан а Эла?" Ала: "Дела ву". Ала: "Ткъа, Иза а вуьтий, верасаш лоцу аша‚ шайн догIмашна пайда а‚ я зен шайн долахь боцу?" Ала: "Нислой, ткъа, бIаьрзениг а‚ бIаьрсадерг а‚ я нислой, ткъа, боданаш а‚ нур а?" Я Далла царах накъостий хилийтина‚ цара кхоьллина Цо кхуллуш санна? Кхоллар тарделла царна? Ахьа ала: "Массо а хIуманан кхоллархо ву Дела. И ша цхьа верг а‚ ницкъберг а ву".
Цо доссийна стиглара хи – тулгIенаш Iоврашца ихира шайн барамехь‚ Iовро яьхьира аййелла чопа‚ цара цIергахь хазаллаш я кхин хIуманаш лоьхуш ягаечух а, чопа ю цунах терра. Иштта даладо Дала бакъдолчун а‚ харцдолчун а масал. Чопа эрна дIагIо‚ ткъа нахана пайда беш дерг лаьттахь дуьсу. Иштта даладо Дала масалш.
Шен Кхиош-кхобучунна жоп деллачарна хазаниг (ялсамани) ду. Цунна жоп ца деллачарна лаьттахь мел дерг хилча а‚ цуьнца кхин цул а‚ и цунах (ялсаманих) дIалур ма дара цара. Ма вон хьесап ду-кх царна! Церан чугIойла жоьжахати ю. Вон (дIавуьжу) мотт бу и!
Ткъа хьан Кхиош-кхобучуьнгара хьоьга доссинарг бакъдерг дуйла хууш верг бIаьрса доцучух тера ву? Баккъалла а‚ дагадоуьйту хьекъал долчара‚
Шаьш кхочушъеш болчара Делан ваIда‚ ца бохош болчара барт‚
Шаьш хуттуш болчара Дала хутту‚ аьлла, омра динарг а‚ шайн Делах кхоьручара а‚ вочу хьесапах ларлучара а.
Шаьш собар диначара а шайн Кхиош-кхобучун юьхь езаш‚ ламаз хIоттиначара а‚ Оха шайна деллачу рицкъанх харж йиначара а къайлах а‚ гучохь а‚ шаьш вониг дикачуьнца духатухуш болчара а‚– царна ю-кх дахаран тIаьхье‚
Iаднан бошмаш – царна чугIур бу уьш а‚ церан дайх а‚ зударех а‚ зуьретах а дика мел динарг а. Маликаш тIедогIур ду царна массо а неIарехула.
"Машар шуна аша собар дарна". Ма дика ю дахаран тIаьхье!
Шаьш Делан ваIда йохош болчарна цуьнан барт хиллачул тIаьхьа‚ Дала хутту аьлларг хедош болчарна‚ лаьттахь боьханиг даржош болчарна – царна неIалт ду‚ царна вон цIа ду.
Дала рицкъа кховдадо Шена луучунна‚ барам а бо. Баккхийбоь уьш дуьненан дахарах. Дуьненан дахар ма дац эхартаца дуьстича цхьа хIумалг бен.
Цатешначара олу: "Цуьнга доссина хиллехьара шен Кхиош-кхобучуьнгара цхьа делил". Ахьа ала: "Баккъалла а, Дала тилавала вуьту Шена луург‚ Цо нис ма во Шена тIе ша вирзинарг.
Иман диллинарш а‚ шайн дегнашна Дела хьехорца тем хилларш а /нисбо Дала нийсачу новкъа/‚ ткъа Дела хьехорца ца хуьлу дегнашна тем?
Иман диллинчарна‚ дика Iамалш йиначарна – дика ду‚ хаза чугIойла ю.
Иштта вахийтина Оха хьо къомана тIе – цул хьалха а дIадахара къаьмнаш – ахьа царна дешархьама Оха хьайга вехьица делларг, уьш Къинхетам болчунна керсталла деш болуш. Ахьа ала: "Иза сан Кхиош-кхобург ву‚ И воцург кхин дела вац‚ Цунна тIетевжина со‚ Цуьнга ду сан тоба дар".
КъурIанца лаьмнаш леллехьара‚ я латта тийдинехьара‚ я цуьнца белларш бистхиллехьара /иза Делан омра хир дара – тIаккха иман дуьллур дацара цара/. ХIаъ. Делан ду-кх гIуллакх дерриге. Ткъа иман диллинчара дог ца диллина‚ Далла лаахьара нах берриге Цо нисбина хирг хиларх? Цатешачара шаьш динарг бахьанехь царех кхиарах ца соцу бала‚ я церан цIийнан уллохь /буссу/ и Делан ваIда яллац. Баккъалла а, Дала ца йохайо /Шен/ ваIда тоьхна хан.
Хьоьл хьалха а сийсазбина элчанаш‚ Аса хан елла битира цатешарш‚ тIаккха Аса /Iазапаца/ схьалецира уьш‚ муха хилира сан таIзар?!
Ткъа И Ша хIора сина тIехIоьттинарг‚ /хууш цу сино шена/ карийнарг /тера ву кхечарех/? Далла накъостий хилийтина цара. Ахьа ала: "ЦIераш яха церан! Я аша Цуьнга дуьйцур ду Цунна ца хуург лаьттахь‚ я гучахь долу дош ду /и аша дуьйцург/?" ХIаъ‚ хаздина цатешачарна шайн хIилла‚ новкъах баьхна уьш. Дала тилавала витинчунна цхьа а баьчча вац /и нисван лур волуш/.
Царна дуьненан дахарехь а Iазап ду‚ ткъа эхартан Iазап мелхо а хала ду‚ ма вац царна шаьш Делах /Цуьнан Iазапах/ лардан цхьа а.
/Делах/ кхоьручарна ваIда йина йолчу бешан масал ду шена бухахула татолаш оьхуш долу: цуьнан даар гуттар а ду‚ цуьнан IиндагIа а /гуттар ду/. И ду /Делах/ кхоьруш хиллачарна хиндерг. Цатешачарна хинъерг /жоьжахатин/ цIе ю!
Оха шайга жайна делларш бакхийбуьйш бу хьоьга доссийначуьнца. Тобанех ю цуьнан цхьадолчунна инкарло еш ерг. Ахьа ала: "Суна омра дина аса Далла Iибадат дан а‚ Цуьнца накъост цалацар а‚ аса Цуьнга кхойкху‚ Цуьнга ду сан дIаверзар а"
Иштта доссийра Оха и /КъурIан/ Iарбийн /маттахь/ хьукам хилла. Хьо церан дезаршна тIаьхьахIоттахь хьайга Iилма деъначул тIаьхьа – Делера вали а вац хьуна‚ лардархо а вац.
Хьоьл хьалха а элчанаш бахийтира Оха‚ царна зударий а‚ зуьрет а хилийтира Оха. /Тарлур/ дацара элчанна аят даийта Делан пурбанца а бен. ХIор ханна а жайна ду.
Дала Шена луург дойу‚ /Шена луург/ чIагI а до. Цуьнан гергахь жайнан нана ю.
Я Оха гайтанне а гойтур ду хьоьга Оха царна ваIда йиначух цхьадерш‚ я Оха хьо волуьйтур ву (уьш ца гойтуш) – хьуна тIехь (хьайга Дала делларг нахе) дIахаийтар ду‚ Тхуна тIехь хьесап дар ду.
Царна ца го-те Тхо лаьтте догIуш хилар и эшош шен йисташкара /ярташа ислам эцарца/? Дала до хьукам‚ Цуьнан хьукамна новкъарло ерг ма вац. И ву хьесапца сиха верг.
Царел хьалха хиллачара а мекарло йира‚ Делан ю мекарло /йохор/ ерриге а. Цунна хаьа хIор сино карош дерг. ТIаккха хуур ду керстанашна‚ хьан хир ю цIийнан тIаьхье.
Цатешачара олу: "Хьо ваийтинарг вац"‚ ахьа ала: "Кхачойина Дала теш хиларца суна а, шуна а юккъехь‚ шен гергахь жайнан Iилма долчо а".
 Алиф-лам-ра. Жайна ду /хIара/‚ Оха ша хьоьга доссийна долу, хьоьга нах бодашкара серлонга арабахийтархьама – шайн Кхиош-кхобучун пурбанца ша веза волчуьнан‚ ша хастаме волчуьнан некъа тIе‚
 Делан /новкъа/‚ стигланашкахь а‚ лаьттахь а мел дерг Шена долчу. Бала бу-кх цатешачарна чIогIачу Iазапах.
 Ишттаниш бу уьш шайна дуьненан дахар эхартал сов дезаш‚ Делан некъах /нах/ дIатоьттуш, и гамбан гIерташ, – уьш генарчу тиларчохь ма бу.
 Оха ца ваийтина цхьа а элча цуьнан нехан маттахь бен цуьнга царна билгалдаккхийтархьама. Шена луург тилавала вуьту Дала‚ Шена луург нийсачу новкъа вуьллу. И веза верг а‚ хьукаме верг а ву.
 Оха Муса вахийтира Тхан аяташца: "Арадаккха хьан къам бодашкара серлонга‚ дагадаийта царна Делан /ниIмат шайн дукхахилла/ денош"‚- аьлла. Баккъалла а, цу чохь делилаш ду хIор собаре волчунна а‚ баркалла олуш волчунна а.
 Мусас аьллера шен къоме: "Аша дагадаийта шайна хилла Делан ниIмат! Цо кIелхьарадехира шу ФирIавнан доьзалах‚ боьха Iазап шуна тIехь хIоттош болчу‚ шун кIентий бойуш‚ шун зударий дийна буьтуш. Цу чохь шун Кхиош-кхобучуьнгара доккха зер ду шуна".
 Шун Кхиош-кхобучо дIакхайкхира: "Шу баркалле хилча‚ Аса совдохур ду шу /ниIматашкахь/‚ аша керстаналла дича Сан Iазап чIогIа ду!"
 Мусас элира: "Керстаналла дахь аша а‚ массо лаьттахь мел волчо а, – баккъалла а, и Дела хьал долуш а ву (хIумма оьшуш вац)‚ хастаме а ву".
 Шуьга ца кхаьчна шул хьалха хиллачеран - Нухьан къоман‚ Iадийн‚ Самудийн а хабар‚ царел тIаьхьа хиллачеран а /хабар/? Далла а бен ца хаьа уьш. Цаьрга баьхкира шайн элчанаш билгалонашца – шайн куьйгаш шайн багенашка дохуьйтура цара‚ элира: "Оха керстаналла дина шу шеца даийтинчунна‚ тхо чIогIачу шеконехь ду аша тхо шена тIекхойкхучух".
Церан элчанаша элира: "Ткъа Делехь шеко ю‚ стигланаш а‚ латта а кхоьллинчу? Цо кхойкху шу шун къинош Ша гечдаре‚ тоьхначу ханна шу тIехьататтаре". Цара элира: "Шу ма дац тхо санна адамаш бен‚ шуна лаьа тхо дIататта тхан дай шена Iибадат деш хиллачух‚ даладе тхуна билгала делил".
Церан элчанаш цаьрга элира: "Тхо-м шу санна адамаш дара‚ делахь а Дала Шен лех Шена луучунна ниIмат ло. Шуна цхьа а делил даладойла ца хилла тхан Делан пурбанца а бен‚ Далла тIетевжийла муъма нах.
Тхо хIунда ца тевжа Далла тIе – Цо тхо нис ма дина тхан некъашна тIе‚ оха собардийр ма ду аша тхуна йинчу халонашкахь‚ шаьш тевжаш берш Далла тIетевжийла!"
Цатешачара элира шайн элчанашка: "Оха арадохур ду шу тхан лаьттара /махкара/ я шу тхан дине доьрзур ду". Церга церан Кхиош-кхобучо вехьица хаийтира: "Банне а хIаллакбийр бу Оха зуламхой‚
Оха шу даха ховшор ду лаьттахь царел тIаьхьа‚ иза ду Суна хьалха ша хIоттарх кхоьруш волчунна‚ Сан таIзарх кхоьруш волчунна".
Цара толам бийхира – ийшира массо вухахьара Iазапхо.
Цуьнан тIехьахула жоьжахати ю‚ ноткъан хих малор ду цунна.
Цо къурд бийр бу оцунах‚ герга вац и худа – массо меттигера цунна тIе валар догIу‚ и лан ца ло‚ цуьнан тIехьахула луьра Iазап ду.
Шайн Кхиош-кхобучух цатешначеран масал ду: церан Iамалш чимах тера ю, буьрсачу дийнахь шеца мох чIагIбелла болчу. Шаьш тардинчу хIуманна тIехь ницкъ болуш бац уьш. Иза ду-кх генара тилар!
Хьуна ца гина Дала стигланаш а‚ латта а кхоьллина хилар хьакъ-бакъ? Шена лаахь Цо шу дIа а дахийтина, керла халкъ далор ду.
И Далла дезза (хала хIума) дац.
Далла гучабовлур бу берриге /къематдийнахь/. Ледара хиллачара эр кура хиллачаьрга: "Тхо хилира /дуьненахь/ шуна тIаьхьахIуттуш. Шуна яккхалой тхуна тIера Делан Iазапах хIумма а?" Цара эр: "Дала тхо нисдинехьара – оха шу а нисдина хир дара. Тхуна цхьатерра ду тхо синтем байна хьийзича а‚ я тхо собар деш Iийча а – тхуна кIелхьарадовлар дац".
ШайтIано эр ду /къематдийнахь/ гIуллакх кхочуш хилча: "Баккъалла а, Дала йинера шуьца бакъ ваIда‚ аса а ваIда йинера шуьца – аса тешнабехк бина шуна. Шуна тIехь цхьа а хьаькамалла ма дацара сан, аса шуьга кхайкхар бен – аша суна жоп делира. Суна бехкаш ма баха – шайна бехкаш баха. Сан шуна дан гIо а дац‚ шун суна дан гIо а дац. Аса керстаналла дина аша со хьалха накъост лаьцна хиларна". Баккъалла а, зуламхошна лазош долу Iазап ду.
Тешаш хилларш а‚ дика Iамалш йинарш а чубоьхкина хир бу /ялсаманин/ бошмашка‚ шайн бухахула татолаш лелаш йолчу‚ шаьш гуттар цу чохь лаьтташ шайн Делан пурбанца. Церан маршалла цу чохь "Салам" ду.
Хьуна ца гина‚ муха масал далийна Дала хазачу дашах – и хазачу диттах тера ду: цуьнан орам чIогIа бу‚ цуьнан га стиглахь ду.
Шен даар ло цо массо хенахь шен Кхиош-кхобучун пурбанца. Дала масалш даладо нахана – цара ойла йийр яцара-те!
Боьхачу дешан масал – боьхачу диттах тера ду‚ ша схьадаьккхина долчу /орамашца/ лаьтта тIера – чIагIо яц цуьнан.
Дала чIагIбо иман диллинарш чIогIачу дашца дуьненан дахарехь а‚ эхартахь а. Дала тилабала буьту зуламхой. Дала Шена луъург до.
Хьуна ца гина шаьш Делан ниIмат керстаналлах хийцинарш‚ шайн халкъ хIаллакьхиллачу цIа чу охьа ма биссий цара
Жоьжахатин чу – цу чохь бегар бу уьш. Ма вон чIагIо ю-кх! 
Далла накъостий хилийтира цара – Цуьнан новкъах /нах/ тилорхьама. Ахьа ала: "Зовкх хьега шайна – шун дIадахар цIерга ду".
Ахьа ала Сан иман диллинчу лешка: ламаз хIоттадойла цара‚ Оха шайна деллачу рицкъанх харж йойла /Делан новкъах/ къайлах а‚ гуш а шена чохь йохка-эцар а‚ доттагIалла а доцу /къемат/ де дале хьалха.
Дела ву Ша кхоьллина стигланаш а‚ латта а. Цо доссийна стиглара хи‚ цуьнца стоьмех шуна рицкъа даьккхина Цо. Шуна муьтIахь дина Цо кема, и лелархьама хIорда чохь Цуьнан омрица‚ шуна муьтIахь дина Цо хиш.
Цо муьтIахь бина шуна малх а‚ бутт а‚ – и шиъ ца соццуш болх беш болуш. Цо муьтIахь дина шуна буьйса а‚ де а.
Массо аша шех дехначух шуна делла Цо. Делан ниIматаш аша дагардахь – дагардалур дац уьш шуна. Баккъалла а, адам зуламе а ма ду‚ баркалла олуш а ма дац.
ИбрахIима ма аьллера: "Со Кхиош-кхобушверг‚ Ахьа хилийталахь хIара мохк кхерам боцуш‚ со а‚ сан кIентий а гена бахалахь жIарашна Iибадат дарх.
Со Кхиош-кхобушверг‚ цара тила ма бина нахах дукхахберш. Суна тIаьхьахIоьттинарг – соьх ву‚ суна Iеса хилларг, – баккъалла а, Хьо гечдеш верг а‚ къинхетаме верг а ву-кх.
Тхан Кхиош-кхобург! Аса даха хаий сан зуьрет ялта доцчу боьрахь Хьан сийлахь долчу цIийнан уллохь. Тхан Кхиош-кхобург! Ламаз хIоттадойла цара‚ нехан дегнаш цергахьа шовкъ йолуш хилийталахь‚ стоьмех рицкъа лолахь царна – цара баркалла ала мегара.
Тхан Кхиош-кхобург! Хьо хууш ву-кх оха къайладоккхург а‚ оха дIахьедориг а. Делах къайлаер яц хIумма лаьттахь а‚ стиглахь а.
Далла бу хастам‚ суна воккхаллехь ИсмаIил а‚ Исхьакъ а веллачу! Баккъалла а, сан Кхиош-кхобург доIа хезаш верг ву-кх.
Сан Кхиош-кхобург‚ соьх хилийталахь ламаз хIоттадийриг‚ сан зуьретах а /хилийталахь дика Iамалш ерш берш/. Тхан Кхиош-кхобург‚ сан доIа къобалделахь.
Тхан Кхиош-кхобург‚ гечделахь суна а‚ сан дена-нанна а‚ муъма нахана а хьесап хIуттур долчу дийнахь".
Хьуна ма мотталахь Дела гIовпал ву зуламхоша дечух. Цо тIаьхьатоттуш бу уьш шена чохь бIаьргаш ирх кхетта хир болчу /къемат/ дийне.
Сиха гIур бу уьш шайн кортош айбина‚ шайн бIаьрахьажар духадоьрзур дац цаьрга‚ церан дегнаш хIаваъ хир ду.
Ахьа кхерам таса нахана шайга Iазап догIур долчу дийнаца‚ тIаккха шаьш зулам диначара эр ду: "Тхан Кхиош-кхобург‚ тIаьхьататтахь тхо гергарчу ханна – Хьан кхайкхамна жоп лур дара оха‚ элчанашна а тIаьхьахIуьттур дара тхо". Ткъа шу дацара хьалха дуйнаш бууш шайна дIатилар дац, бохуш?
Шу охьахевшира шайна зуламаш диначерийн гIишлошкахь‚ шуна гучуделира‚ хIун дина Оха царна‚ шуна масалш далийра Оха.
Шайн мекарло йира цара‚ Далла гергахь ю церан мекарло‚ церан мекарло хиллехь ша лаьмнаш дIадохуьйтуш.
Хьуна цкъа а ма мотталахь‚ Дела Шен элчанашца йолу ваIда йохор йолуш ву, алий. Баккъалла а, Дела веза верг а ву‚ бекхам Шен берг а ву.
Оцу дийнахь латта хийцор ду кхечу лаьттаца‚ стигланаш а /хийцор ю кхечаьрца/ – уьш цхьаъ волчу‚ нуьцкъала волчу Далла хьалха дIахIуттур бу.
Хьуна гур бу оцу дийнахь къинош динарш буржулашца /зIенашца/ бихкина.
Церан бедарш силамах /хир ю/‚ церан яххьаш цIеро дIалоцур ю
Дала бекхам балархьама хIора сина ша карийначуьнца. Баккъалла а, Дела хьесап дарца сиханиг ву.
ХIара хаам бу нахана‚ цуьнца царна кхерам тасархьама а‚ царна хаархьама а Иза хилар цхьа Дела‚ хьекъалдерш кхетархьама а.
 Алиф-лам-ра. Уьш жайнан а‚ билгалчу КъурIанан а аяташ ду.
 Цатешнарш хила мега шаьш бусулбанаш хила лууш.
 Бита уьш /хIума/ яа а‚ зовкх хьега а, /дахаре/ догдахаро юкъахбоху уьш /иманах/‚ тIаьхьа хуур ду царна.
 Цхьа а юрт хIаллак ца йина Оха цуьнан /хIаллак ян/ хьалха тоьхна билгала хан йолуш бен.
 Цхьа а уммат шена /тоьхначу/ хенал хьалха дер ма дац‚ тIаьхьа дуьсур а ма дац.
 Цара элира: "ХIай, хьайга кхерам тасар доссош хилларг! Хьо жинийх ву!
 Маликаш хIунда ца даладо ахьа тхуна‚ хьуо бакълуьйчарех хиллехь?"
 Маликаш ца доссадо Оха бакъдолчуьнца бен‚ тIаккха уьш /Iазапах/ тIехьатеттинарш хир бацара.
 Оха боссийна и хьехам (КъурIан). Оха и Iалашбийр а бу.
Хьол хьалха а бахийтина Оха хьалхалерачийн тобанашкахь /элчанаш/.
Цхьа а элча ца веъна цаьрга, уьш иза сийсазвеш хуьлуш бен.
Иштта дуьллу Оха къинош дечийн дегнашка /иза/.
Цунах ца теша уьш. Иштта дIадахна хьалхалерачийн Iадат а.
Оха царна стиглара неI еллехьара‚ уьш буьсуш цу чухула хьала бовлуш,
Цара эр ма дара: "Тхан бIаьрса дахийна‚ тхо шайна бозбуанчалла дина нах ду".
Стиглахь гIаланаш йина Оха, уьш хазйина Оха хьоьжучарна.
Массо тIулгашца эккхош долчу шайтIанах и лар а йина Оха.
Ша къайлах ладугIуш доцучух – цуьнан тIехьа болу билгала болу седа.
Латта а даржийна Оха‚ цу чу лаьмнаш а кхиссина‚ цу чохь далийтина Оха хIора барам болчу хIуманах.
Оха цу чохь бахам хилийтина шуна а‚ аша шайна рицкъа луш ца хиллачарна а /аккхарой, олхазарш,../.
Цхьа а хIума яц Тхан гергахь шен хазна йоцуш‚ Оха и охьайоуьйту хууш болчу барамца.
Оха дахийтина беркате мехаш‚ стиглара хи доссийна Оха – и малийна Оха шуна – шу дац и /дIадиллина/ латтош.
Баккъалла а, Оха дендолуьйту‚ Оха долуьйту‚ Тхо ду верасаш.
Шух хьалхабевлларш а хиъна Тхуна, тIаьхьа буьсурш а хиъна.
Баккъалла а, хьан Кхиош-кхобург – И ву-кх уьш гулбийр болуш. Баккъалла а, Иза хьукаме верг а‚ хууш верг а ву.
Оха адам кхоьллира бекъачу, ша нисбина хиллачу поппарх.
Жинаш кхоьллира Оха хьалха тов хьийзочу цIарах.
Хьан Кхиош-кхобучо маликашка аьллера: "Со воллу адам кхолла бекъачу, ша нисбина хиллачу поппарх.
Аса и нисдича‚ Сан сих цу чу са диллича – шу цунна суждане дегалаш".
Маликаша массара сужд дира.
Иблис доцург – и дуьхьалделира сужд дечаьрца хила.
Цо (Дала) элира: "Хьуна хIун ду сужд дечаьрца ца хила?"
Цо (иблисо) элира: "Со хир дац сужд деш адамна‚ Ахьа ша кхоьллина долчу бекъачу, ша нисбина хиллачу поппарх".
Цо (Дала) элира: "Арадала цу чуьра! Хьо тIулгаш бетташ эккхориг ду.
Хьуна тIехь неIалт ду бекхаман де кхаччалц".
Цо (иблисо) элира: "Сан Кхиош-кхобург‚ тIаьхьататта со уьш юха денбийр болчу дийне".
Цо (Дала) элира: "Баккъалла а, хьо тIаьхьатеттинчарех ду.
Хууш йолчу хенан де тIекхаччалц".
Цо элира: "Сан Кхиош-кхобург‚ Ахьа со тилорна‚ аса хаздийр ма ду царна лаьттахь‚ аса тилор ма бу уьш берриге а
Царех Хьан сов цIена леш боцурш".
Цо (Дала) элира: "ХIара бу Суна тIе некъ‚ша нийса болу.
Сан леш – царна тIехь бакъо яц хьан, тилабеллачарех хьайна тIаьхьахIиттинчарна тIехь бен.
Баккъалла а, жоьжахати ю-кх царна массарна ваIда йина йолу меттиг.
Цуьнан ворхI неI ю‚ хIора неIарна царех декъна дакъа ду /къинош динарш чу баха/.
Баккъалла а, /Делах/ кхоьрурш – бошмашкахь а‚ шовданашкахь а хир бу".
"Чу гIо царна саламца‚ кхерам боцуш!"
Церан дегнашкахь йолу гIело дIаяьккхира Оха‚ вежарий хилла‚ маьнганашна тIехь вовшийн дуьхь-дуьхьал бирзина /хир бу уьш/.
Уьш схьалоцур бац цу чохь халоно‚ уьш цу чуьра арабохур бац.
Дийца сан лешка: "Баккъалла а, Со гечдийриг а ву‚ къинхетаме верг а ву.
Сан Iазап – иза лазош долу Iазап ду".
Дийца царна ИбрахIиман хьешах:
И волчу баьхкира уьш‚ элира: "Маршалла". Цо /ИбрахIима/ элира: "Баккъалла а, тхо шух кхоьруш ду".
Цара элира: "Ма кхера. Оха хьуна кхаъ боккху хьекъалечу кIантаца".
Цо элира: "Аша суна кхаъ баьккхина, со къаналло схьалаьцча? Стенца кхаъ боккху аша?"
Цара элира: "Бакъдолчуьнца кхаъ баьккхина Оха хьуна‚ догдиллинчарех ма хилалахь".
Цо элира: "Шен Кхиош-кхобучун къинхетамах дог дуьллур ма дац тилабеллачара бен"
Элира (ИбрахIима): "ХIун ду шун гIуллакх‚ хIай дахкийтинарш?"
Цара элира: "Тхо дахкийтина къинош дечу нахана тIе.
ЛутIан доьзал боцург – уьш берриге Оха хьалхабохур болуш бу.
Цхьа цуьнан зуда йоцург. Оха кхиэл йина: и бухаюьсучарех ю".
И бахкийтинарш ЛутIан доьзална тIе баьхкича,
Цо (ЛутIас) элира: "Шу ца девза нах ду-кх".
Цара элира: "ХIаъ‚ тхо хьо волчу даьхкина, уьш шеца шеко еш хиллачуьнца".
Тхо даьхкина хьо волчу бакъдолчуьнца – баккъалла а, тхо бакъдерш ма ду.
ДIагIуо хьайн доьзалца буьйсанан цхьана декъехь‚ церан тIехьахула гIуо‚ цхьа а юха ма хьоьжийла шух‚ шайга омра динчу дIагIуо".
И гIуллакх цунна довзийтира Оха: хIокхеран тIаьхье хадор йолуш ю Iуьйранга бовларца.
ГIалин нах баьхкира баккхийбеш.
Цо (ЛутIас) элира: "ХIорш сан хьеший бу‚ со сийсаз ма велаш.
Делах кхералаш‚ со юьхьIаьржа ма хIоттавелаш".
Цара элира: "Оха ца сацавира хьо массо Iаламах".
Цо элира: "Кхузахь сан мехкарий бу‚ шу /боьханиг/ ца деш ца Iахь".
Хьан дахарора /хIай пайхамар/‚ баккъалла а, уьш шайн бахарчохь дIа-схьа уьдуш бу.
Малх кхеташ цIогIано схьалийцира уьш. 
Цуьнан лакхенах лохе хилийтира Оха‚ царна тIе бекъачу поппаран тIулгаш делхийтира Оха.
Баккъалла а, цу чохь делилаш ма ду, ойла еш хьоьжучарна.
Баккъалла а, и ма ю бисинчу новкъахь.
Баккъалла а, цу чохь делил ма ду муъма нахана.
Айкатан дай ма хилира зуламхой.
Цаьргара бекхам ийцира Оха‚ баккъалла а, и шиъ билгалчу меттигехь ма ю.
Хьижран дайша а харц ма бира элчанаш.
Оха Тхан аяташ делира цаьрга‚ уьш царех дIабоьрзуш хилира.
Уьш хилла, кхерам а боцуш, лаьмнех цIенош тоьстуш.
Маьхьаро схьалецира уьш Iуьйренга бовлуш.
Цара карош хиллачо уьш хьалха ца бехира.
Оха ца кхоьллина стигланаш а‚ латта а‚ царна юккъехь дерг а бакъдолчуьнца бен. Сахьт догIур долуш ду‚ хазачу агIор дIаверза хьо.
Баккъалла а, хьан Кхиош-кхобург ву хууш волу тIеттIа кхоллархо.
Оха делира хьоьга юх-юха олучарех ворхI /аят/ а‚ деза долу КъурIан а.
Хьайн бIаьргаш ма кховдабе Оха царех шайна шеца бахам беллачу марошка-зударшка‚ царна тIаьхьа сагат а ма де‚ хьан тIам тоха муъма нахана.
Ахьа ала: "Баккъалла а, со билггала волу кхерамча ву".
Оха /Iазап/ доссоре терра /дин/ доькъучарна.
Ишттанаш бу уьш шаьш Дешарх (КъурIанах) дакъош дина болу.
Хьан Кхиош-кхобучу Делора, Оха хаттанне а хоттур ма ду цаьрга массаьрга а.
Цара деш хиллачух.
Гучохь дIакхайкха хьайга омра диначуьнца‚ /Делаца/ накъост лоцучарех дIаверза.
Баккъалла а, Оха паргIатваьккхира хьо цабешачарех‚
Шаьш Делаца кхин дела хуьлуьйтуш болчу. ТIаьхьа хуур ду царна.
Тхо хууш ду хьо дог гатлуш хилар цара дуьйцучуьнца.
Тасбахь де хьан Кхиош-кхобучунна хастамца‚ сужд дечарех хила.
Хьан Кхиош-кхобучунна Iибадат де хьайга бакъдерг даллалц (хьо валлалц).
 Делан омра кхаьчна (герга деъна къематде хIоттар)‚ и сихдар ма дехалаш. Вонах цIена ву Иза‚ гена лекха ваьлла Иза цара /Шеца/ накъост лацарх.
 Маликаш диссадо Цо Шен омраца Шен лех Шена луучуьнга "Аша дIахьеде Со воцург кхин дела цахилар‚ Сох кхералаш"‚- олий.
 Цо кхоьллина стигланаш а‚ латта а хьакъ-бакъ‚ лекха вели И цара /Шеца/ накъост лацарх.
 Адам кхоьллина Цо тIадамах‚ ткъа иза билггала мостагI ву-кх /керста, Далла инкарло еш волу/.
 Даьхний – Цо кхоьллина уьш. Шуна царна чохь йовхо а ю‚ пайданаш а бу‚ царех аша дуу.
 Шуна царна чохь хазалла ю, аша чулохкучу хенахь а‚ аша дажа арадохуш а.
 Шун маххьаш дIахьо цара махка‚ шу цига кхочур доцчу, чIогIа хала а бен. Баккъалла а, шун Кхиош-кхобург дог лозуш а ву‚ къинхетаме а ву.
 Говраш а‚ вир-бIарзанаш а‚ варраш а шу шайна тIеховшархьама а‚ хазаллина а ю. Цо кхуллу шуна ца хуург а.
 Делан тIехь ду /стаг/ нийсачу новкъа нийсвар‚ цунах (некъах) бу (бакъдолчух) дIаверзош берг а. Шена лиънехьара, шу дерриге а нийсачу новкъа дехкина хир дара Цо.
И ву Ша стиглара хи доссийнарг‚ шуна цунах малар а ду‚ цунах дитташ а ду‚ шен чохь аша бежнаш дажош.
Цуьнца Цо шуна долуьйту ялта а‚ зайт-дитташ а‚ хурманаш а‚ кемсаш а‚ массо стоьмаш а. Баккъалла а, цу чохь делил ма ду, ойла ечу нахана.
Шуна муьтIахь йина Цо буьйса а‚ де а‚ малх а‚ бутт а. Седарчий а муьтIахь ду Цуьнан омраца. Баккъалла а, цу чохь делилаш ма ду, хьекъале болчу нахана.
Цо шуна лаьттахь яржийна хIуманаш (динаташ, ораматаш…) /муьтIахь йина шуна/‚ шайн беснаш тайп-тайпана а долуш. Баккъалла а, цу чохь делил ду-кх, дагадойтуш болчу нахана.
И ву шуна муьтIахь бинарг хIорд. Аша цунна чуьра керла жижиг даархьама‚ шуьга цунна чуьра жовхIарш арадахийтархьама‚ аша шаьш тIеухкуш долу. Хьуна го кема лелаш цунна чухула, аша Цуьнан комаьршаллих /хIуманаш/ лахархьама‚ шу хир дацара-те баркалла олуш.
Лаьтта лаьмнаш дихкира Цо, иза шуьца ца лестийтархьама‚ хиш а‚ некъаш а /хилийтира/, – шу нийслур дацара-те (шайна Iалашонашна тIе).
Iаламаташ а /хилла/‚ седарчашца уьш нийслур бацара-те (буьйсана шаьш баха безачу).
Ша кхуллург ца кхуллучух тера ву-те? Аша ойла ца йо-те?
Аша Делан ниIмат дагардахь – хьесап далур дац шуна Цуьнан. Баккъалла а, Дела гечдеш верг а ву‚ къинхетаме верг а ву.
Далла хаьа аша къайладоккхуриг а‚ аша дIахьедориг а.
Дела воцуш шайга кхойкхуш берш – цара хIумма а ца кхуллу‚ уьш шаьш а кхуллуш бу.
Белла бу уьш‚ дийна боцуш. Царна ца хаьа‚ шаьш маца дендийр ду.
Шун дела цхьа Дела ву. Шаьш эхартах цатешаш берш – церан дегнаш инкарло еш ду‚ шаьш курабевлла бу уьш.
Шеко йоцуш, Далла ма хаьа аша къайладоккхург а‚ аша дIахьедийриг а. Баккъалла а, Цуна ца беза курабовлурш.
Цаьрга аьлча: "ХIун доссийна шун Кхиош-кхобучо?"‚ олу: "Хьалхалерачийн туьйранаш".
Цара дIахьойла шайн /къинойн/ мохь кхоччуш Къематдийнахь‚ цхьа а хаар доцуш шаьш тилийнчийн цхьаболу мохь а. Вон ца хили цара дIахьош ерг!?
Царел хьалха хиллачара а мекарло йира – дIаяьхьира Дала церан гIишло буххашкара‚ тхов тIебожийра царна шайна тIехула‚ Цо Iазап даийтира царна шайна ца хуучухула.
ТIаккха Къематандийнахь Цо сийсазбийр бу уьш‚ эр ду: "Мичахь бу Сан "накъостий"‚ шаьш бахьанехь аша /бакъдолчуьнца/ къуьйсуш хилла болу?" Шайга Iилма деллачара эр: "Баккъалла а, тахана сийсазалла а‚ вон а ду-кх керстанашна‚
Маликаш болуьйтуш болчу шайн синошна зулам дечу хьолехь". ТIаккха муьтIахь хилира уьш: "Тхо дацара вониг деш". ХIаъ! Баккъалла а, Дела хууш верг ву аша деш хилларг.
"Чу гIуо жоьжахатин неIаршкахула‚ гуттар лаьтташ цу чохь. Ма вон ю-кх курабевллачеран чугIойла".
/Делах/ кхийринчаьрга элира: "ХIун доссийна шун Кхиош-кхобучо?"‚ цара элира: "Диканиг". Диканиг диначарна хIокху дуьненахь а диканиг ду‚ эхартан цIа-м дикох ду. Ма дика ду-кх /Делах/ кхоьручеран цIа!
Iаднан бошмаш – царна чу гIур бу уьш – царна бухахула татолаш оьхуш. Царна цу чохь шайна езнарг хир ю. Иштта ял ло Дала /Шех/ кхоьручарна‚
Шаьш маликаша болуьйтуш болчу цIеначу хьолехь‚ олуш: "Маршалла ду шуьга! Чу гIуо ялсаманина, шаьш /дика/ Iамал еш хиларна".
Уьш /керстанаш/ хьоьжуш бу-те шайга маликаш дахкаре‚ я хьан Кхиош-кхобучун омра даре? Иштта дира хьуна царал хьалха хиллачара а. Дала зулам ца дира царна‚ делахь а шайна зулам деш хилира уьш.
Шаьш дина вонаш кхиира царех‚ шаьш ца дешаш хилларг хьакхаделира царех.
/Делаца/ накъост лаьцначара элира: "Далла лиънехьара, И воцчу цхьана а хIуманна Iибадат дина хир дацара оха – оха а‚ тхан дайша а‚ Цо ца йинарг, цхьа а хIума хьарам йина хир яцара оха". Иштта /хьукма/ дора царел хьалха хиллачара а. Элчанийн тIехь ду-й, ткъа, билгала дIакхачор бен?
ХIора умматана Оха ваийтира элча‚ Далла Iибадат де‚ ТIагIутах гена довла‚ аьлла. Царех Дала нисвинарг а ву‚ царех шена тIехь тилар кхочушхилларг а ву. Лела шу лаьттахула‚ хьажа‚ муха хилла /Делан цIена дин/ харцдиначеран тIаьхье!
Церан нисбаларна тIехь хьо мел сутар хилча а‚ Дала нис ма ца во Ша тилавала витинарг. Царна гIоьнчий ма бац.
Делаца чIогIа дуйнаш ма биъна цара "Денвийр вац Дала велларг"‚- бохуш. ХIаъ! Иза хьакъ-бакъ хилар Цуьнан тIехь йолу ваIда ю-кх! Делахь а дукхахболчу нахана ца хаьа-кх.
Билгалдаккхархьама царна шена чохь церан хилпало ерг‚ керстанашка хаийтархьама шаьш харцлуьйш дерш дуйла.
Тхан дош ду цхьа хIума Тхуна дезча алар: "Хила!" – и хуьлу.
Шайна зулам диначул тIаьхьа Делан дуьхьа дIакхелхинарш – Оха уьш биссор ма бу дуьненахь а дикачунна тIе‚ эхартан ял-м мелхо а йоккха ю‚ уьш хиллехь хууш.
Уьш бу шаьш собар динарш а‚ шайн Кхиош-кхобучунна тIетевжинарш а.
Хьоьл хьалха а ца бахийтина Оха божарий бен Оха шайга вехьеш а луш. Аша хаттал хьехам шегахь болчу охIлане, шаьш хиллехь ца хууш.
Билгалонашца а‚ жайнашца а /бахкийтира Оха элчанаш/. Хьоьга боссийна Оха хьехам, хьоьга нахана билгалдаккхийта цаьрга доьссинарг‚ уьш ойла еш хилийтархьама а.
Вочуьнца мекарло йинарш тешна бу-те Дала шаьш лаьттаца хьулбийриг цахиларх‚ я шайга Iазап догIург цахилрх шайна ца хуучухула?
Я Цо шаьш схьа цалацарх шайн дIа-схьа идаршкахь? Уьш ма бац карарабовлур берш.
Я Цо шаьш схьалацарх кхерамна чохь? Баккъалла а, шун Кхиош-кхобург доглозуш верг а ву‚ къинхетаме верг а ву.
Уьш ца хьожу-те Дала кхоьллинчу хIуманашка, шайн IиндагI теIаш долчу аьтту агIорхьара а‚ аьрру агIорхьара а Далла сужд дарца шаьш муьтIахь а долуш?
Далла сужд до стигланашкахь мел долчо а‚ лаьттахь мел долчо а‚ бежанех /долчара а/‚ маликаша а‚ цара куралла ца йо.
Уьш кхоьруш ду шайна тIехь волчу шайн Кхиош-кхобучух‚ деш ду шайга де бохург.
Дала элира: "Аша ма лаца ши дела. Иза цхьа Дела ву‚ Соьх кхералаш!"
Цуьнан ду стигланашкахь а‚ лаьттахь а мел дерг. Цуьнан ду даима долу дин‚ ткъа Дела воцчух кхоьру шу?
Шуьца мел долу ниIмат а Делера ду-кх. ТIаккха шаьш цхьана зено схьалаьцча – Цуьнга цIогIа детта аша.
ТIаккха Цо зен шух дIадаьккхича, шух /цхьана/ тобано шен Кхиош-кхобучуьнца накъост лоцу
Оха шайна деллачу /ниIматна/ инкарло ярхьама. Зовкх хьега шайна! ТIаьхьа хуур ду шуна.
Оха шайна деллачу рицкъех шайна ца хуучарна дакъа до цара. ТаллахIи‚ цаьрга хоттур ма ду цара харц кхуллуш хиллачух.
Далла мехкарий хуьлуьйту цара – вонах цIена ву Иза – ткъа шайна – шайна дезарг /кIентий/ хуьлуьйту.
Царех цхьаннан йоI хилла, аьлла, кхаъ баьккхича‚ юьхь Iаржало цуьнан, чIогIа пошме хуьлий.
Хьулбо цо нахах шена кхаъ баьккхина болу цатам. "Сийсазаллин тIехь схьаоьцу-те ша и /йоI/‚ я лаьттах дIахьулъйо-те?" Ма вон ду-кх цара деш долу хьукам!
Эхартах цатешачарна вонан масал ду‚ Далла лакхара масал ду‚ Иза веза верг а‚ хьукаме верг а ву.
Дала нах шайн зулам бахьанехь /балане/ лоцуш хиллехьара‚ цуьнан /лаьтта/ тIехь цхьа а дийнат дуьтур ма дацара Цо‚ делахь а тIаьхьатотту Цо уьш цIетоьхна хан тIекхаччалц. Шайн хан еъча – цхьа сахьт тIаьхьа ца буьсу уьш‚ хьалха а ца бовлу.
Далла шайна ца дезарг хуьлуьйту цара‚ харцдолчуьнан сурт хIоттадо церан меттанаша, шайна диканиг ду‚ бохуш. Шеко йоццуш царна /жоьжахатин/ цIе ю‚ уьш /цу чу/ сихбийр бу /массарел хьалха/.
ТаллахIи‚ хьоьл хьалха а умматашка бахкийтира Оха /Тхан элчанаш/‚ шайтIано шайн Iамалш хазйира царна‚ тахана а церан верас и ду‚ царна лазош долу Iазап ду.
Хьоьга жайна доссийна ма дац Оха, деккъа ахьа царна билгалдаккха бен церан шена чохь хилпало хилларг, нийса некъ а‚ къинхетам а хила а бен тешаш болчу нахана.
Дала стиглара хи доссийна‚ цуьнца латта дендина Цо и деллачул тIаьхьа. Баккъалла а, цу чохь делил ма ду ладугIучу нахана.
Шуна бежанашкахь а маьIна ду: Оха шуна малайо церан кийрахь йолучух боьхаллин а‚ цIийнан а юккъера шура‚ цIена йолуш‚ чам болуш молучарна.
Хурманийн а‚ кемсийн а стоьмех аша доккху вахош долу малар а‚ хаза рицкъа а. Баккъалла а, цу чохь делил ма ду ойла ечу нахана.
Хьан Кхиош-кхобучо накхаршка хаийтира: шайна цIенош лаца лаьмнех а‚ диттех а‚ цара (наха) ечух а (некхаршна чохь Iан кечам).
ТIаккха даа шайна массо стоьмех‚ шайн Кхиош-кхобучун некъашкахула лела муьтIахь хилла‚ аьлла. Церан кийрара малар долу‚ шен бос тайп-тайпана а болуш‚ шена чохь нахана дарба а долуш. Баккъалла а, цу чохь делил ду-кх, шаьш ойла ечу нахана.
Дала кхоьллина шу‚ тIаккха Цо долуьйту шу. Шух ву дахаран уггар ирчачу хьоле верзош верг а, цунна хууш хиллачул тIаьхьа хIумма ца хаийта. Баккъалла а, Дела хууш а ву‚ ницкъ кхочуш а ву.
Дала шун цхьаберш вуккхарел базбина рицкьанна тIехь. Ма бац и базбинарш шайн рицкъа лур долуш шайн куьйган кIелболчарна‚ шаьш цу чохь цаьрца цхьанийса а деш‚ Делан ниIмат а харц до, ткъа, цара?
Дала шуна шух шайх а зударий хилийтина‚ Цо шуна шун зударшкара кIентий а‚ кIентийн кIентий а хилийтина‚ Цо шуна дикачух рицкъа делла. Ткъа харцдолчух теша уьш‚ Делан ниIматана керстаналла до?
Цара Iибадат до Дела воцчу‚ шайн долахь царна яла стигланашкара а‚ лаьттара а рицкехь хIумма а йоцучарна‚ ницкъ ца кхочучарна?
Далла масалш ма даладе. Баккъалла а, Дела хууш ву‚ шу ца хууш ду.
Дала далийна шуна масал: Шех /кхечара/ доладеш волу лай ву‚ шен цхьана а хIуманна ницIкъ а ца кхочуш волу‚ Оха шена Тхайгара дика рицкъа делларг а ву‚ цо цунах харж а йо /сагIа ло/ къайлах а‚ гучохь а. Цхьанийса буй уьш? Хастам Далла бу. Делахь а царех дукхахберш ца хууш бу.
Дала /кхин/ масална оьцу ши стаг: оцу шиннех цхьаъ мотт ца хууш ву‚ цхьана а хIуманна ницкъ ца кхочу цуьнан‚ и верриг шен валина тIехь ву‚ миччахьа а цо и хьажийча а‚ цо диканиг ца дохьу. Ткъа цхьанийса вуй иза а‚ нийсонца омра деш верг а‚ ша нийсачу новкъахь а волуш?
Делан ю стигланийн а‚ лаьттан а къайле. Ма дац сахьтан гIуллакх бIаьрнегIар тохар санна а бен‚ я кхин а гергахь а бен. Баккъалла а, Дела массо а хIуманна тIехь ницкъ кхочуш ву.
Дала схьадаьхна шу шун нанойн кийрара‚ хIумма хууш дацара шуна‚ Цо шуна хазар а‚ бIаьрса а‚ дегнаш а хилийтира‚ шу хила мегар-кх баркалла олуш.
Царна ца го-те олхазарш‚ муьтIахь лелаш стиглан хIаваэхь? Уьш ца сацо /стиглахь/ Дала бен. Баккъалла а, цу чохь делилаш ду тешаш болчу нахана.
Дала шуна хилийтина шун цIенойх хIусам‚ Цо хилийтина шуна бежанийн неIарех цIенош‚ шаьш шуна дайа долуш шу дIа-схьа долучу дийнахь а‚ шу /севцина/ лаьттачу дийнахь а; церан тIаргIех а‚ месех а‚ чоьшех а шуна палтар а ю‚ цхьана ханна бахам а бу.
Дала хилийтина шуна Ша кхоьллинчух IиндагIа‚ Цо хилийтина шуна лаьмнех лочIкъийла‚ Цо хилийтина шуна духар, шу лардеш йовхонах а‚ духар а шу лардеш вовшийн ницкъах. Иштта кхочушдо Дала Шен ниIмат шуна тIехь, шу хилархьама мукIар хилла.
Уьш дIаберзахь – хьуна тIехь билгала дIакхачор ду (Тхан элчалалла).
Делан ниIмат девза царна‚ тIаккха инкарло йо цара цунна‚ царех дукхахберш керстанаш бу.
Оцу дийнахь Оха вохуьйтур ву хIора умматах теш‚ тIаккха керстанашна пурба лур дац‚ царна бехкаш а бохур бац.
Зулам диначарна Iазап гича‚ царех и дайдийр дац‚ тIаьхьатоттур а бац уьш.
/Делаца/ накъост лаьцначара шайн "накъостий" гича‚ эр ду: "Тхо Кхиош-кхобуш верг‚ хIорш бу тхан накъостий‚ Оха шайга хьо витина кхойкхуш хилла болу". Цара цаьрга дош кхуссур ду: "Баккъалла а, шу харцлуьйш дерш ду-кх"‚- аьлла.
Деле кхуссур цара оцу дийнахь мукIарло‚ дIатилар ю царех цара кхуллуш хилларг.
Цатешначарна а‚ Делан новкъах /нах/ тилинчарна а Оха тIетухур ду Iазапан тIе а Iазап, уьш боьханиг деш хиларна.
Оцу дийнахь хIора умматехь Оха вохуьйтур ву шайна тIехь теш царех шайх‚ хьо валор ву Оха теш хилла хIокхарна тIехь. Хьоьга жайна доссийна Оха ша массо а хIуманан билгало хилла долу‚ ша бусулбанашна нийса некъ а‚ къинхетам а‚ кхаъ а хилла долу.
Баккъалла а, Дала омра до нийсо‚ диканиг‚ гергарчарна /сагIа/ далар‚ ца магадо /Дала/ боьханиг а‚ вониг а‚ хьагI а. Цо шуна хьехам бо, хьехам тIелоцурбацаре-те аша.
Делаца чIагIо кхочушъе‚ шаьш чIагIо йинчул тIаьхьа‚ дуйнаш боха ма бе, шаьш уьш чIагIбинчул тIаьхьа: аша Дела ма хилийтина шайна тIехь векал. Баккъалла а, Далла хаьа аша дийриг.
Шу ма хилалаш шен уьйриг баьстинчу зудчух тера, ша и хала хьарчинчул тIаьхьа‚ шайн дуйнех вовшийн юккъехь пайдаоьцуш‚ цхьаберш вукхарел хьал сов долуш хилийтирхьама. Дала шу цуьнца зуьйш ду. Цо шуна Къематдийнахь билгалдийр ду шу шена чохь хилпало еш хилларг.
Далла лиънехьара Цо шу цхьа уммат хуьлуьйтур дара‚ делахь а Цо тилавала вуьту Шена луург‚ Цо нисво Шена луург. Шуьга хаттанне а хоттур ма ду аша деш хиллачух.
Шайн дуйнех вовшийн юккъехь пайда ма эцалаш – тIаккха ког телхар бу, и чIагIбеллачул тIаьхьа‚ вониг Iовшур ду аша шаьш Делан новкъах /нах/ тилорна‚ шуна доккха Iазап а ду.
Ма эца Делан ваIдах кIеззиг мах! Баккъалла а, Далла гергахь дерг дика ду шуна‚ шу хууш хиллехь.
Шуьгахь дерг кхачалур ду‚ Делан гергахь дерг бухадуьсур ду. Собардеш хиллачеран ял дIалур ма ю Оха цара деш хиллачун уггар хазачуьнца.
Дика Iамал йинарг‚ боьрша стаг велахь а‚ зуда-стаг елахь а‚ ша муъма волуш – и денвийр ма ву Оха хазачу дахарца‚ церан ял дIалур ма ю Оха цара деш хиллачун уггар хазачуьнца.
Айхьа КъурIан доьшуш‚ Деле ларвалар дехалахь тIулгаш кхуьссуш эккхочу шайтIанах.
Баккъалла а, цуьнан бакъо яц иман диллинчарна тIехь‚ шайн Кхиош-кхобучунна тIетевжачарна тIехь а.
Цуьнан бакъо ю шех /шайна/ накъост виначарна тIехь‚ шаьш цунах (Делаца) накъост лоцучарна тIехь а.
 Оха аятан метта аят хийцийча – Дела дика хууш ву Ша доссош дерг‚ – цара олу: "Баккъалла а, хьо кхуллуш верг ву". ХIаъ‚ царех дуккхахберш хууш бац.
 Ахьа ала: "И доссийна Дезачу сино хьан Кхиош-кхобучуьнгара бакъдолчуьнца, Ша чIагIбархьама иман диллинарш‚ Ша нийса некъ а‚ кхаъ а хилла бусулба нахана.
 Тхуна хууш ду‚ цара олу: "Иза Iамавеш ву адамо". Уьш шена тIекхийдаш берг Iажам мотт ма бу‚ ткъа хIара билгала Iарбийн мотт ма бу.
 Баккъалла а, Делан аятех цатешаш берш – Дала нисбийр бац уьш‚ царна лазош долу Iазап а ду.
 Баккъалла а, Делан аятех цатешаш берш харцдерг кхуллуш бу‚ уьш – харцлуьйш берш бу.
 Ша иман эцначул тIаьхьа Делаца керсталла динарг‚ шен дог иманца чIагIделла долуш шена ницкъ бинарг а воцуш‚ керсталлина шен дог деллинарг – царна Делера оьгIазло а ю‚ царна доккха Iазап а ду.
 Иза цара эхартал дуьненан дахар дезар лахарна ду‚ Дала нисбеш цахиларна ду керста нах.
 Уьш бу Дала шайн дегнашна а‚ хазарна а‚ бIаьрсина а мухIар тоьхнарш‚ уьш бу шаьш гIовпал берш!
 Шеко яц эхартахь уьш эшнарш хиларан.
ТIаккха, баккъалла а, хьан Кхиош-кхобург /гечдеш ву/ хIижар диначарна, уьш питане лаьцначул тIаьхьа шаьш къахьегна болу‚ собар дина болу, – баккъалла а, хьан Кхиош-кхобург цул тIаьхьа гечдеш верг а ву‚ къинхетаме верг а ву.
 Оцу /къемат/ дийнахь массо а вогIур ву шен са къуьйсуш‚ массо сина лур ду ша динарг‚ царна зулам дийр дац!
 Дала масална ялийна цхьа юрт. И хилла маьрша а‚ паргIат а: шен рицкъа догIура цига шортта массо меттигера. ТIаккха цо Делан ниIматашна керсталла дира. ТIаккха Дала цуьнга Iовшийтира мацаллин а‚ кхераман а духар, цара деш хилларг бахьанехь.
 Цаьрга веара элча, царех а волуш – цара иза харцвира – тIаккха уьш схьалецира Iазапо‚ уьш зуламхой бу.
 Аша даа Дала шайна деллачу рицкьанх хьанал дерг а‚ цIена дерг а‚ Делан ниIматашна шукур де‚ шаьш Цунна Iибадат деш хиллехь.
 Баккъалла а, Дала хьарам йина шуна еккъа къеелла хIума а‚ цIий а‚ хьакхин жижиг а‚ Дела воцуш /кхечун/ цIарца хьахийнарг а. Ша ца ваьлларг‚ къа деш воцуш‚ дозанах а ца волуш – тIаккха Дела гечдийриг а ву‚ къинхетаме верг а ву.
 Аша ма алалаш шайн меттанаша дуьйцучу харцдолчунна: "ХIара хьанал ду‚ хIара хьарам ду"‚ Далла тIе харцдерг кхоллархьама. Баккъалла а, Далла тIе харцдерг кхуллуш берш баккхийбуьйр болуш бац.
 КIезиг зовкх хьоьгур ду‚ царна лазош долу Iазап ду.
 Жуьгтийн динехь хиллачарна а хьарам дина Оха хьоьга хьалха дийцинарг‚ Оха царна зулам ца дира‚ делахь а‚ уьш хилира шайна зулам деш.
 ТIаккха, баккъалла а, хьан Кхиош-кхобург ца хууш вониг диначарна‚ тIаккха цул тIаьхьа тоба деш дика Iамалш йиначарна, – баккъалла а, хьан Кхиош-кхобург цул тIаьхьа /царна/ гечдийриг а‚ къинхетаме верг а ву.
Баккъалла а, ИбрахIим хилла Далла муьтIахь имам‚ цIена дин дерг‚ и ца хилла ширк дечарех.
 Цуьнан ниIматашна шукар дийриг а /хилла иза/. Цо /Дала/ хаьржина иза‚ нис а вина нийсачу новкъа.
 Оха цунна делира дуьненахь а диканиг‚ иза эхартахь а дикачарех ву.
 ТIаккха Оха хьоьга вехьи доссийра цIена дин долуш хиллачу ИбрахIиман миллатан тIаьхьахIотта‚ аьлла‚ и ца хилла ширк дечарех.
 Шоьтаде /даздар/ хилийтина цуьнгахь хилпало хиллачарна. Баккъалла а, хьан Кхиош-кхобург хьукам дийр долуш ву царна юккъехь уьш хилпало еш хиллачуьнгахь.
 Ахьа кхайкха хьан Кхиош-кхобучун новкъа хьекъалца а‚ хазачу ваIзийца а‚ цаьрца къийса хазачу кепаца. Баккъалла а, хьан Кхиош-кхобург вуно дика вевзаш ву Шен новкъах тилавелларг. Иза вуно дика бевзаш ву нийсачу новкъахь берш а. 
 Нагахь санна аша таIзар дахь‚ таIзар де шайна таIзар диначух терра‚ аша собар дахь – иза собар дечарна дика ду-кх.
 Ахьа собар делахь‚ хьан собар Делаца а бен дац‚ царна пошме ма хила‚ хьо ма хила сагатлуш цара ечу мекарлонах.
 Баккъалла а, Дела ву /Шех/ кхийринчаьрца‚ Иза ву дикачаьрца.
 Вонах цIена ву Иза‚ Ша Шен лай буьйсанна /кхарста/ ваьккхина волу Дезачу Маьждигера Генарчу Маьждиге‚ Оха шен гонехь беркате дина долчу‚ цунна гайтархьама Тхан аяташ. Баккъалла а, Иза ву хезаш верг а‚ гуш верг а.
 Оха делира Мусага жайна‚ цунах хилийтира нийса некъ Исраилан кIенташна‚ Со воцург кхин векал ма лаца‚ аьлла.
 Оха шаьш Нухьаца лелийначеран зуьрет ду иза. Баккъалла а, иза /Нухь пайхамар/ хили баркате лай.
 Оха сацамбира Исраилан кIенташна жайна чохь: "Данне а боьханиг дийр ду аша лаьтта тIехь шозза‚ курадевр ду шу йоккхачу кураллица"‚- аьлла.
 Цу шиннех хьалхара ваIда еъча‚ Оха шуна тIе бахийтира Тхан леш‚ шайгахь чIогIа ницкъ болу‚ чекхбевлира уьш цIенойн юккъехула‚ ваIда кхочушхилира.
 ТIаккха Оха шуна бухаберзийра царна тIехь толам‚ гIо дира шуна хьолаца а‚ кIенташца а‚ шух хилийтира вуно дукха эскар.
 Аша диканиг дича – аша диканиг дина шайна‚ аша вониг дича – иза а шайна ду. /Делан/ шолгIа ваIда кхочушхилча – /Дала кхин мостагIий тIекхиссира шуна/ цара шун яххьаш вон ян‚ маьждига уьш чу баха‚ дуьххьара шаьш бахаре терра‚ дохо шайна дола деънарг.
 Шун Кхиош-кхобучо шух къинхетам бан мега. Шу духадерзахь /къинош дарна/‚ Тхо а духадуьрзур ду /шуна таIзар дарна/. Оха хилийтина жоьжахати керстанашна набахти.
 Баккъалла а, хIокху КъурIано нисво ша уггар нийса долчунна тIе‚ кхаъ боккху муъма нахана‚ шаьш диканаш деш болчу‚ шайна йоккха ял хиларца.
Эхартах цатешаш берш – Оха царна кечдина лазош долу Iазап.
Адамо вониг доьхуш доIа до, ша диканиг доьхуш доIа деш санна. Адам хилла сиха.
Оха хилийтина буьйса а‚ де а ши делил. Буьйсанан делил дIадоккху Оха‚ дийнан делил хуьлуьйту гуш шуьга лахийтархьама шайн Кхиош-кхобучуьнгара комаьршаллах /рицкъа/‚ шерийн барам а, хьесап а шуна хаийтархьама. Массо хIума къастийна Оха къастамца.
Массо стагана дихкина Оха шен хьоза цуьнан логах. Оха цунна Къематдийнахь жайна арадоккхур ду – цо лоцур ду иза схьадаьржина (дуьненахь ша дина диканиг а, вониг а цуьнан хьалхахь хир ду къематдийнахь).
"Деша хьан жайна. Хьуо хьайх кхачо хили хьуна тахана хьесапна" /эр ду цуьнга/.
Нисвелларг – шена нислуш ву. Тилавелларг а – шена тилалуш ву. Хьур бац хьочо кхечуьнан мохь. Тхо ца хилла Iазап деш Оха элча вахийтталц.
Тхуна цхьа юрт хIаллакхьян лиъча‚ Оха омра до цуьнан хьалдолчаьрга‚ – цара цу чохь боьханиг до‚ тIаккха оцу тIехь дош бакъхуьлу – тIаккха Оха иза йохайо.
Маса хIаллакйина Оха тIаьхьенаш Нухьал тIаьхьа! Кхачо ю хьан Дела Шен лайн къинош хууш а‚ гуш а хилар.
Милла а хиллехь дезаш сиханиг – сихдина Оха цунна цу чохь Тхайна луург Тхайна луучунна‚ тIаккха Оха хилийтина цунна жоьжахати – чувулур ву иза цунна /вага/ бехке а хилла‚ эшийна а волуш.
Милла а велахь дезна тIаьхьарниг‚ цунна тIегIиртинарг шен гIертарца ша тешна а волуш – уьш бу шайн дIагIертар баркалле хилларш.
ХIоранна а ло Оха – хIокхарна а‚ вукхарна а – хьан Кхиош-кхобучун ниIматах. Хьан Кхиош-кхобучун ниIмат ца хилла дихкина.
Хьажал‚ муха базбина Оха царех цхьаберш вукхарна тIехь! Ткъа эхарт - даржах уггар доккханиг ду‚ дозаллах уггар докханиг ду.
Делаца кхин дела ма хилийта – тIаккха хьо охьахуур ву бехке хилла‚ гIо доцуш висина.
Хьан Кхиош-кхобучо омра дина: аш Iибадат ма делаш Цунна а бен‚ деца-ненаца дика а хилалаш‚ аьлла. Хьуна гергахь царех цхьаъ я ший а къеналлина тIекхачахь‚ ахьа цаьрга шиннге ма алалахь: "Уффай!"‚ дIа ма къахкхолахь и шиъ‚ ахьа алалахь цаьрга шиннега хаза дош.
Ахьа охьабахийта царна шиннена къинхетамах муьтIахь хиларан тIам‚ ала: "Сан Кхиош-кхобушверг‚ къинхетам бехьа царех шиннех‚ цара шиммо жима волуш со кхиоре терра".
Шун Кхиош-кхобург дика хууш ву шун синошкахь дерг. Шу дика хилахь – баккъалла, Иза хилла /цIена тоба дарца/ Шена тIебоьрзучарна гечдеш.
Гергарчунна шен хьакъ дIало‚ мискачунна а‚ некъан накъостана а /дIало церан хьакъ/‚ дайа ма дайа /шайн хIума/ эрна.
Эрна дойуш берш хилла шайтIанийн вежарий‚ ткъа шайтIа шен Кхиош-кхобучунна керста хилла.
Нагахь хьо царех верзанне а дIаверзахь, хьан Кхиош-кхобучуьнгара къинхетам лоьхуш‚ ахьа цуьнга дог дохуш‚ ахьа цаьрга алалахь дайа дош.
Ма де хьайн куьг хьайн логах дихкина‚ даржа а ма де и массо даржорца - охьа хуур ву хьо бехкаме а хилла‚ гIайгIане а вахана.
Баккъалла а, хьан Кхиош-кхобучо рицкъа даржадо Шена луучунна /шортта/‚ барам а бо. Баккъалла а, Иза хилла Шен леш бевзаш а‚ гуш а.
Ма дайа шайн бераш мискаллах кхоьруш – Оха кхобур бу уьш а‚ шу а. Баккъалла а, уьш байар хилла доккха гIалат.
Зинанна герга ма гIолаш‚ баккъалла а, и хилла ирчаниг‚ и хилла боьханиг.
Ма дайалаш са‚ Дала Ша хьарам дина долу‚ де хьакъ доцуш. Шена зулам деш винарг – Оха цуьнан валина /ирс оьцучунна/ бакъо елла /чIир эца/‚ байарехь тIех ма волийла иза. Баккъалла а, иза хилла шена гIо динарг.
Шу герга ма гIолаш буоберан дохнна уггар хазачуьнца бен‚ и воккха хиллалц‚ Iалашбе барт (шайн кхечаьрца хилла чIагIонаш). Баккъалла а, барт жоьпалле хилла. /Дала жоп доьхур ду цунах/.
Нийсо е юстарехь шаьш юстуш‚ озалаш нийсачу терзанца. Иза дика а ду‚ мелхо а хаза а ду тIаьхьенгахь.
Хьо тIаьхьа ма хIотталахь хьайна шегахь Iилма доцучунна. Баккъалла а, лерса а‚ бIаьрса а‚ дог а – уьш дерриге а хилла цунах жоьпалле.
Ма лелалахь лаьтта тIехь воккхавуьйш – баккъалла а, ахьа лаьттан бух охкур ма бац‚ ламанан локхалле а кхочур ма вац хьо!
Массо оцуьнан вониг хьан Кхиош-кхобучунна гергахь ца дезаш хилла.
И ду хьан Кхиош-кхобучо хьоьга вехьица хаийтинчу хьикматах. Ма хилийта Делаца кхин дела – тIаккха жоьжахати чукхуссур ву хьо бехкаме а хилла‚ эшийна а волуш.
Ткъа шу хаьржина шун Кхиош-кхобучо кIенташца‚ Шена маликех зударий лаьцна? Баккъалла а, шу олуш ма ду доккха /къине/ дош.
Оха /массо хIума/ билгалдина хIокху КъурIан чохь цаьрга дагадаийтархьама – цо-м уьш алсам ца боху (бакъдолчух) дIакъахкарций бен.
Ахьа ала: "Цуьнца кхин делий хилча а‚ цара ма-бохху – Iарш йолчунна тIе некъ лохур ма бара цара".
Вонах цIена ву Иза‚ лаккхавели Иза цара дуьйцучух дукха лекха.
Цунна тасбахь деш ю ворхI стигал а‚ латта а‚ царна чохь верг а‚ Цуьнан хастамца тасбахь ца деш хIумма а яц‚ делахь а шу ца кхета церан тасбахьах. Баккъалла а, Иза хилла дукха собаре а‚ гечдийриг а.
Ахьа КъурIан доьшуш‚ Оха хьуна а‚ эхартах цатешачарна а юккъехь хилийтина хьулъелла дуьхьало.
Оха йина церан дегнашна тIехь гIат, уьш цунах /КъурIанх/ цакхетархьама‚ церан лергашна чохь а къоралла ю. Ахьа хьехийча хьан Кхиош-кхобушверг КъурIан чохь веккъа Ша цхьаъ‚ уьш бухабовлу (бакъдолчух) къехкаш.
Тхо дика хууш ду цара шега ладугIург, хьоьга шаьш ладугIуш болуш – къайлах хабар дуьйцуш а‚ зуламхоша олуш а: "Шу тIаьхьа хIуьттуш ма ду шегахь бозбуанчалла долчу стагана".
Хьажал‚ муха далийна цара хьуна масалш‚ тилабелла уьш‚ ца могу царна /нийса/ некъ /карон/.
Цара элира: "Тхоьх даьIахкаш а‚ чим а хилча‚ тхо дендийр ду керла халкъ а хилла?"
Ахьа ала: "Шу а хила тIулг я эчиг‚
Я кхоллар‚ ша доккха хуьлуш‚ шун дегнашкахь /иза а дендийр ду/". ТIаккха цара эр ма ду: "Хьан /дендина/ духадерзор ду вай?" Ахьа ала: "Дуьххьара шу кхоьллинчо". ТIаккха цара шайн кортош хьавзор бу хьоьгахьа‚ эр ду: "Маца ду иза?" Ахьа ала: "Иза кеста хила тарло".
Оцу /къемат/ дийнахь Цо шуьга кхойкхур ма ду‚ аша Цуьнан хастамца жоп лур ду‚ шуна моьттур ду шаьш кIеззиг бен ца лаьттира‚ аьлла.
Ахьа ала Сан лешка‚ цара олийла уггар хазаниг. Баккъалла а, шайтIано царна юккъе дов кхуьссу. Баккъалла а, шайтIа адамна билггала мостагIа хилла.
Шун Кхиош-кхобушверг шу дика девзаш ву. Шена лаахь къинхетам бийр бу Цо шух‚ я Шена лаахь Цо шуна Iазап дийр ду. Оха ца вахийтина хьо царна тIехь векал хилла.
Хьан Кхиош-кхобушверг дика хууш ву стигланашкахь а‚ лаьттахь а берш. Оха базбина цхьаболу пайхамараш вукхарел‚ Оха делла Давуде Забур.
Ахьа ала: "Аша кхайкха шаьш И /АллахI-Дела/ витина делий бу бохучаьрга /шайна гIо де алий/". Церан долахь ма дац шуна тIера зен айдар а‚ /хIумма/ хийцар а.
Цара шайга кхойкхуш берш шаьш а бу шайн Деле некъ лоьхуш‚ царех вуно /Далла/ герга верг муьлханиг ву-те /хьоьжуш/. Дог дохуш бу уьш Цуьнан къинхетаме‚ кхоьруш бу цуьнан Iазапах. Баккъалла а, хьан Делан Iазап хилла шех ларлуш.
Ма яц цхьа а юрт Оха хIаллакйийрйоцуш Къематде дале‚ я Оха шена чIогIа Iазап дийрдоцуш. И хилла жайнахь язделла.
Тхо духа ца тоьхна Оха аяташ доссорах уьш хьалхалерачара харцдаро бен. Оха елира самудашна эмкал гуш йолуш‚ цара цуьнца зулам дира. Оха ца боссабо аяташца кхерам бен.
Оха ма элира хьоьга: "Баккъалла а, хьан Кхиош-кхобучо нахах гуо биллина". Оха ца хилийтира Оха хьуна гайтина хилла долу гар нахана питана бен‚ КъурIан чохь шена неIалт аьлла долу дитт а‚ Оха царна кхерам кхуьссу‚ цо уьш алсам ца боху доккхачу тиларца бен.
Оха ма элира маликашка: "Сужд де Адамна". Цара сужд дира, иблис доцчо. Цо элира: "Аса сужд до, ткъа, Ахьа поппарх кхоьллинчунна?"
Элира /иблисо/: "Гой хьуна хIара Ахьа суна тIехь сийлахь винарг? Ахьа со тIаьхьататтахь Къематде даллалц‚ цуьнан зуьрет тилор ма ду аса‚ кIеззиг берш боцурш".
Цо /Дала/ элира: "ДIадала! Царех хьуна тIаьхьа милла хIоттахь,– баккъалла а, жоьжахати ю-кх шун кхоччуш бекхам".
Кхерабе царех хьайна могурш хьайн озаца‚ тIекхосса царна хьан дошлой а‚ гIашлой а‚ дакъалаца цаьрца дохнехь а, доьзалшкахь а‚ ваIда йе царна! ШайтIано ваIда ма ца йо царна, Iехор бен.
Баккъалла а, Сан лай, царна тIехь бакъо яц хьан. Кхачамбина векал хиларца хьан Кхиош-кхобучуьнца.
Шун Кхиош-кхобург ву Ша лелош верг шуна хIордан чохь кема шуьга лехийта Цуьнан комаьршаллах. Баккъалла а, Иза хилла шух къинхетаме.
Шу зено схьалаьцча а хIорда чохь‚ дIа ма тилий и аша шайга кхойкхуш берш, Иза витина. ТIаккха Цо шаьш кIелхьарадаьхча аренна тIе – шу духадевли. Баккъалла а, адам хили баркалла доцуш.
Шу тешна хили-те Цо шуьца аренан цхьа агIо хьулйийриг цахиларх‚ я Цо шуна тIе дарц доссориг цахиларх? ТIаккха шуна векал карор ма вац.
Я шу тешна ду-те Цо шу цунна (хIорда) чу /цкъа шун доIа бахьанехь Оха арадаьхначул тIаьхьа/ кхин цкъа а дерзориг ца хиларх‚ тIаккха шуна тIе механ дарц доссош – цо шу дIахьур ду шу цатешаш хиларна. ТIаккха шуна карор вац шайна Тхуна тIехь цуьнца тIаьхьаваьлларг.
Оха сийдина Адаман кIенташна‚ Оха лелийна уьш аренгахь а‚ хIорда чохь а‚ рицкъа делла царна цIеначух‚ Оха базбина уьш Тхаьш кхоьллинчу дуккхачарех базбарца.
Оцу /къемат/ дийнахь Оха кхойкхур ду массо нахе шайн имамаца. Шен жайна шен аьтту куьйга делларг милла велахь – цара шайн жайна доьшур ма ду‚ царна цуьрриг зулам дийр ма дац.
ХIоккхахь бIаьрса доцуш милла хиллехь – иза эхартахь а бIаьрса доцуш ву‚ новкъаца уггар тилавелларг а ву.
Уьш герга хилира Оха хьайга вехьица доссийначух хьо дIатилаван хьоьга Тхуна тIехь кхидерг кхоллийтархьама. ТIаккха хьо доттагI лаьцна хир ма вара цара!
Оха хьо чIагIвина ца хиллехьара‚ хьо герга вара жимма царна тIетовжа.
ТIаккха Оха хьоьга Iовшийтина /Iазап/ хир дара шозза дахарехь а‚ шозза валарехь а‚ тIаккха хьуна Тхуна тIехь гIоьнча карор ма вацара.
Уьш кийча бара хьуна лаьттара (Маккара) кхерам таса‚ хьо цу чуьра (Маккара) араваккхархьама. ТIаккха хьоьл тIаьхьа уьш кIеззиг бен лаьттар ма бацара (Дала Iазап дийр ду царна).
Оха хьоьл хьалха бахкийтинчу Тхан элчанийн Iадатехь ду иза. Хьуна карор ма дац Тхан Iадатна хийцар.
Ахьа ламаз хIоттаде малх дIакховдарна‚ буьйсанан бодашка кхаччалц‚ сатасаран КъурIан а /деша/. Баккъалла а, сатасаран КъурIан хилла шена тешалла долуш.
Буьйсанах а – ахьа къахьега хьайна цуьнца сов ламазаш дарца – хьан Кхиош-кхобучо хьуна хастаме меттиг йоссо тарло.
Ахьа ала: "Сан Кхиош-кхобушверг! Чу вилла со бакъдолчу чугIойлина‚ араваккха со бакъдолчу араволийлийна‚ хилийталахь суна гIоьнна Хьан гергара бакъо".
Ахьа ала: "Бакъдерг деъна‚ харцдерг дайна". Баккъалла а, харцдерг довш хилла.
Оха доссадо КъурIанах муъма нахана дарба а‚ къинхетам а берг. Зуламхошна – цо дараш бен сов ца доху.
Оха адамна ниIмат делча – и вухаваьлла‚ гена ваьлла‚ ша воно схьалаьцча и хили догдиллина.
Ахьа ала: "Массо ву Iамал еш шен новкъа". Шун Кхиош-кхобург дико хууш ву новкъаца /массарел/ нисвелларг милла велахь а.
Цара хьоьга хоьтту сих /лаьцна/.Ахьа ала: "Са сан Кхиош-кхобучун гIуллакхах ду. Шуна Iилма кIеззиг бен ца делла".
Тхуна лиънехьара‚ Оха дIадаьккхина хир дара хьоьга Оха вехьица делларг – тIаккха хьуна карор вац хьайна цуьнца Тхуна тIехь векал.
Хьан Кхиош-кхобучуьнгара къинхетам а бен. Цуьнан комаьршалла хьуна тIехь йоккха хилла.
Ахьа ала: "Адамаш а‚ жинаш а гулделча хIокху КъурIанах тераниг дан‚ дийр дацара цара цунах тераниг‚ царех цхьаберш вукхарна гIоьнчий хилча а".
Оха хIокху КъурIан чохь нахана къастийначу хIора масалх‚ дукхахболу нах керстаналла бен /къобалдан/ дуьхьал хилира.
Цара элира: "Тхо тешанне а тешар ма дац хьоьх ахь лаьттах тхуна хьоста дада ца дахь‚
Я хьуна хурманийн а‚ кемсийн а беш ца хилахь‚ цуьнан юккъехула татолаш ца даладахь ахьа далорца‚
Я стигале тхуна тIе ахьа кескаш ца кхиссийтахь‚ хьайна ма моьтту‚ я ахьа Дела а‚ маликаш а ца даладахь тхуна хьалха‚
Я хьуна дашо цIа ца хилахь‚ я хьо стигла ца валахь. Тешар дац тхо хьан /стигал/ валарх а, ахьа тхуна жайна доссолац‚ Оха ша доьшуш а долуш". Ахьа ала: "Вонах цIена ву сан Кхиош-кхобург‚ со хиллий, ткъа, адам а‚ элча а бен?"
Нах духа ца тоьхна тешарах цаьрга нийса некъ беъча‚ шаьш аларо бен: "Адам доуьйту, ткъа, Дала элча хуьлий?"
Ахьа ала: "Лаьттахь маликаш хиллехь лелаш паргIатдевлла‚ цаьрга доссийна хир дара Оха стиглара малик элча а хилла".
Ахьа ала: "Дала кхачойина теш хила суна а‚ шуна а юккъехь. Баккъалла а, Иза хилла Шен леш бевзаш а‚ гуш а".
Дала нисвеш верг – иза ву нийсачу новкъахь верг‚ Дала тилавала вуьтуш верг – хьуна карор ма бац царна Иза воцург гIоьнчий. Оха гулбийр бу уьш Къематдийнахь шайн яххьаш тIехь бIаьрса доцуш‚ мотт ца хууш‚ къора. Церан чугIойла – жоьжахати ю. И ма яйнехь‚ Оха цIе тIетуху.
Иза царна бекхам бу уьш Тхан аятех цатешаш хиларна а‚ цара аларна а: "Тхо даьIахкаш а‚ чим а хилча‚ керла халкъ хилла дендийр ду, ткъа?"
Царна ца го-техьа и Дела‚ Ша стигланаш а‚ латта а кхоьллина волу‚ ницкъ кхочушхилар и саннарг юхакхолла‚ Цо царна Iожалла хилийтина‚ шегахь шеко йоцуш‚ зуламхой керстаналла бен /къобалдан/ дуьхьал хилира.
Ахьа ала: "Шу хилча а сан Кхиош-кхобучун къинхетаман хазнийн доладеш‚ бIаьрмециг хир ма дара шу уьш шайгара дIадаларна кхоьруш. Адам хилла пис.
 Оха делира Мусага исс билгала долу делил. Ахьа хаттал Исраилан кIенташка‚ иза цаьрга веъча‚ цуьнга ФирIавнас элира: "Суна хьо моьттуш ву‚ Муса‚ /наха/ хьайна бозбуанчалла дина верг ву".
 Цо элира: "Хьуна хиъна: хIорш ца доссийна стигланийн а‚ лаьттан а Эло бен‚ гуш йолу билгалонаш а хилла‚ суна хьо моьттуш ву хьуна‚ хIай ФирIавн‚ хIаллакьхилла".
 ТIаккха цунна /ФирIавнна/ лиира уьш /Исраилан кIентий/ лаьттара лелхабан‚ Оха иза а‚ цуьнца верг массо а хина буха вахийтира.
 Оха элира цул тIаьхьа Исраилан кIенташка: "Лаьттахь даха‚ эхартан ваIда еъча‚ Оха шу далор ду /Далла хьалха/ массаьрца а".
 Бакъдолчуьнца доссийна Оха иза /КъурIан/‚ бакъдолчуьнца доьссина иза. Хьо ца ваийтина Оха хаамча а‚ кхерамча а бен.
 КъурIан а деъна Оха хьоьга и дешийтархьама нахана паргIат‚ Оха и доссийна кIез-кIеззиг доссорца.
 Ахьа ала: "Теша цунах‚ я ма теша. Баккъалла а, шайна Iилма делларш цул хьалха и шайна тIехь доьшуш чIенгийн тIе гуора оьгу.
 Цара олу: "Вонах цIена ву тхан Кхиош-кхобург‚ тхан Кхиош-кхобучун ваIда кхочушхилла".
 ЧIенгашна тIе бега уьш боьлхуш‚ Цо уьш совбоху /Далла/ муьтIахь хиларца.
Ахьа ала: "Аша кхайкха /Деле/ АллахI алий‚ я Къинхетаме верг алий. Аша муьлхачуьнца кхайкхахь а - /дика ду/‚ Цуьнан хаза цIераш ю". Хьан ламаз дукха чIогIа ма де‚ сов меллаша а ма де‚ цу юккъехь некъ лаха хьайна.
 Ахьа ала: "Хастам бу Далла доьзалхо ца лаьцначу‚ шена паччахьаллехь /мулкехь/ накъост ца хиллачу‚ сийсазаллах /ларван/ гIоьнча а ца эшна Цунна". Воккха виэ Иза воккхаварца!
 Хастам бу Далла‚ Ша Шен лега жайна доссийначу‚ цунна гамо ца йинчу.
 Нийса хилла долу /жайна ду иза/, цунах /цатешачарна/ кхерам тасийта Шегара чIогIачу ницкъаца‚ шаьш диканаш деш болчу муъма нахана кхаъ баккхийта, шайна хаза ял хиларца. 
 Уьш цу чохь лаьтташ гуттар.
 Кхерам таса, шаьш аьллачаьрна: "Дала доьзалхо лаьцна".
 Царна цуьнца Iилма дац‚ церан дайшна а. Доккха хили церан багахула долу дош. Харцдерг ма ду цара олуш дерг.
 Хьо хила мега хьайн дог дохош царна тIехь‚ хIокху хабарех а тешац-те уьш‚ бохуш, халахеташ.
 Оха лаьтта тIехь мел дерг хаздина цуна (лаьттана), уьш зерхьама: муьлха ву-те Iамалца уггар хазаниг?
 Оха хуьлуьйтур ю цу тIехь мел ерг декъа латта.
 Я хьо моьттуш вара-те и нокхин дай а‚ ракъим а Тхан аятийн /юккъехь/ тамаше хIума ду?
Цхьа къонахий ма лечкъира нокхи чу‚ цара элира: "Тхан Кхиош-кхобушверг‚ Хьан гергара къинхетам лолахь тхуна‚ атта делахь тхуна тхайн гIуллакхехь нисдалар".
Оха туьйхира церан лергийх /кирхьа/, нокхин чохь масийтта шо /делира церан/.
ТIаккха Оха уьш денбира, Тхайна /нахана гучадоккхуш/ хаархьама шинан тобанах муьлха ю цара яьккхина хан дика ягаръеш.
Оха дуьйцу хьоьга церан хабар бакъдолчуьнца. Баккъалла а, уьш къонахий бара шайн Кхиош-кхобучух тешна‚ Оха совбехира уьш нийсачу некъаца.
Оха чIагIдира церан дегнаш уьш хьалагIевттича‚ цара элира: "Тхан Кхиош-кхобушверг‚ стигланийн а‚ лаьттан а Эла ву хьо‚ Оха кхойкхур ма дац И воцчу Деле, – тIаккха Оха гIалат дерг эр ма дара!
ХIокху тхан къомо Иза воцург делий лаьцна. Цара деънехьара царна тIехь билгала делил! Мила ву, ткъа, вуно зуламе ша Далла тIехь харцдерг кхоьллинчул?"
"Нагахь санна шу царех а‚ цара Дела витина Iибадат дечух а дIакъаьстича‚ нокхечу дIалачIкъалаш – шуна баржор бу шун Кхиош-кхобучо Шен къинхетамах‚ кечдийр ду шуна шун гIуллакхах гIо".
Хьуна го малх схьакхетча дIахьаьвзаш церан нокхех аьтту агIорхула‚ дIабуьзча – царех дIатуьлуш аьрру агIорхула уьш цунах, шуьйрачу меттигехь болуш. Иза Делан делилех ду. Дала нисвеш верг – иза нийса верг ву‚ Дала тилавала вуьтуш верг – цунна карор вац хьуна вали а‚ баьчча а.
Хьуна моьтту уьш сема бу‚ ткъа уьш наб еш бу‚ Оха берзабо уьш аьтто агIор а‚ аьрру агIор а. Церан жIаьла шен ши ког а баржийна лаьтта неIсагIехь. Царна тIекхиънехь – вухавер вара хьо ведда‚ вузур вара хьо царех кхерарца.
Иштта денбира Оха уьш, цаьрга вовшашка хеттийтархьама. Царех цхьана олучо элира: "Мел лаьттира шу?" Цара элира: "Тхо лаьттира цхьана дийнахь я дийнан декъашкахь?" Цара элира: "Шун Кхиош-кхобург дикахо хууш ву шу мел лаьттинехь а. Аша вахийта шайх цхьаъ хIокху кехаташца гIала. Лохийла цо уггар цIена кхача – цунах рицкъа дохьийла цо шуна‚ сакх хуьлийла иза‚ цхьаьнгге ма хоуьйтила цо шух лаьцна.
Баккъалла а, уьш шуна тIенислахь, цара тIулгаш деттар ду шуна‚ я шу духадерзор ду шайн дине – тIаккха цкъеллига цкъа даккхийдер дац шу!"
Иштта Оха /нах/ царна тIе нисбалийтира, царна хаийтархьама Делан ваIда бакъ юйла‚ сахьт /Къематде хIуттур долуш ду/ – цу чохь шеко йоцийла. Церан гIуллакхехь вовшашца галморзахбевлира уьш. Элира: "ГIишло е царна тIехь. Церан Кхиош-кхобург дика хууш ву царех". Церан гIуллакх тIехь тоьллачара элира: "Царна тIехь маьждиг (ламаз ден меттиг) дийр ду вай".
Цара эр ду: "Кхоъ ву‚ церан доьалгIаниг – церан жIаьла ду". Олу /цхьа кхечара/: "Пхиъ ву‚ церан ялхалгIаниг – церан жIаьла ду"‚ гучохь доцург хаа гIерташ. Олу /вукхара/: "ВорхI ву‚ церан борхIалгIаниг – церан жIаьла ду". Ахьа ала: "Сан Кхиош-кхобург дика хууш ву церан терахь‚ уьш ца бевза кIеззигчарна бен". Цаьрца ма къийса билгалдолчуьнца бен. Царех лаьцна цаьрга цхьаьнгге ма хетта.
Ахьа алланне ма алалахь цхьана хIуманна тIехь: "Аса дийр ду иза кхана
Далла лаахь"‚- олуш бен. Хьан Кхиош-кхобург дагаваийталахь хьуо вицвелча‚ алалахь: "ХIокхул нийсачунна герга вахийта мега со сан Кхиош-кхобучо".
Шайн нокхе чохь уьш лаьттира кхо бIе шарахь‚ /кхин/ исс /шо/ алсамбевлира уьш.
Ахьа ала: "Дела дика хууш ву уьш мел лаьттира‚ Цуьнан ю стигланийн а‚ лаьттан а къайле". Гайта цуьнца‚ ладогIийта! И воцург гIоьнча ма вац царна‚ Шен хьукамехь цхьа а накъост ца лоцу Цо.
Ахьа дийца /Iамаде/ хьайга вехьеца деллачу хьан Кхиош-кхобучун жайнах. Вац Цуьнан дешнаш хийцадийриг‚ хьуна каронне а карор яц Иза Ша воцург дIавада меттиг.
Собар дайта хьайн сине Iуьйранца-суьйранца шайн Кхиош-кхобучуьнга кхойкхучаьрца Цуьнан юьхь езаш. Хьайн ши бIаьрг дIа ма берзабе царех дуьненан хазалла езаш‚ хьо муьтIахь ма хила Оха шен дог Тхо хьехорна гIовпал диначунна а‚ шен дезаршна тIаьхьахIоьттинчунна а‚ – цуьнан гIуллакх кIелдисина хилла.
Ахьа ала: "Бакъдерг ду шун Кхиош-кхобучуьнгара. Шена лиънарг тешийла‚ шена лиънарг ма тешийла". Баккъалла а, Оха кечйина зуламхошна /жоьжахатин/ цIе‚ цуьнан лабано гобийр бу царех. Цара гIо дехахь‚ царна гIо дийр ду хица‚ ша лалийначу эчигах тера долчу, ша яххьаш ягаеш. Ма вон малар ду-кх! Вон хилла /церан/ гIортор!
Баккъалла а, иман диллинарш а‚ диканаш динарш а, – баккъалла а, Оха эшор ма яц Iамалца хаза волчун ял.
Уьш бу шайна Iаднан бошмаш ерш‚ шайн бухахула татолаш оьхуш‚ хазбийр бу уьш цу чохь дашо хьозанашца‚ цара тIедухур ду атласан а, ездарин а баьццара духар‚ цу чохь шаьш маьнганий тIетевжина лаьтташ. Ма дика мел бу-кх! Хаза хилла гIортор!
Масална валаве царна ши стаг. Цу шиннех цхьанна Оха кемсийн ши беш хилийтина‚ царна шиннена гобина Оха хурманашца‚ царна шиннена юккъехь ялта хилийтина.
Шина а бешо шен даар делира‚ цунах /стоьмийн/ хIумма ца ийшира. Царна юккъехула /хин/ татолаш хилийтира Оха.
Цунна хилира стоьмаш, тIаккха цо шен накъосте элира и шега къамел деш волуш: "Со хьоьл мелхо алсам ву хьолаца‚ вуно веза ву гIоьнчашца".
И шен беша чоьхьавелира‚ шена зулам деш а волуш‚ цо элира: "Суна ца моьтту цкъеллига цкъа дIайовр ю /хIара беш/.
Суна ца моьтту сахьт хIуттур ду. Со сан Кхиош-кхобучуьнга дIаверзавахь, суна каронне карор ду цул диканиг дIаверзарна".
Элира цуьнга цуьнан накъоста, ша цуьнга къамел деш волуш: "Ахь керстаналла до ткъа /Далла/, хьо кхоьллинчу поппарх‚ тIаккха тIадамах‚ тIаккха хьо ша нисвина волчух стаг хилла?
Делахь а соьх лаьцна аьлча‚ Иза АллахI ву – сан Кхиош-кхобург‚ сан Кхиош-кхобучуьнца цхьа а накъост лоцур вац аса-м!
Хьуо хьан бешан чоьхьа ваьлча‚ ахьа аьллехьара: "Ма шааллахI! Делаца бен ницкъ ма бац, хьуна со гуш велахь, хьайл кIезигаха хьолаций‚ доьзалшций. 
Мега сан Кхиош-кхобучо суна дала хьан бешал а диканиг‚ доссадан цуьнан /хьан беша/ тIе стиглара хьесап – тIаккха цунах шера айелла меттиг хуьлуш‚
Я цуьнан хи лекъаш‚ хьуна цкъа а ницкъ ца кхочуш и карадан.
Гобира цуьнан стоьмех‚ и волавелира шен куьйгаш вовшех детта ша шена чохь харж ярна‚ ткъа иза /беш/ шен бух тIе йоьжна лаьтта‚ цо олу: "Ма лаьцна хиллехьара-кх аса сан Кхиош-кхобучуьнца цхьа а накъост!"
Ца хилира цунна тоба ша цунна гIо деш‚ Дела воцург‚ и ша ца хилира шена гIо дан луш!
Цигахь гIо – хьакъ-бакъ волчу Делан ду. И ву дика верг мел баларца а‚ дика верг /хаза/ тIаьхье хилийтарца а.
Даладе царна масална дуьненан дахар: хих тера ду и‚ Оха ша стиглара доссийначу‚ тIаккха цунах ийнера лаьттан орамат – цунах хилира екъа яр‚ ша мохо яржаеш йолу. Хилира Дела массо хIуманна тIехь ницкъ болуш.
Бахам а‚ кIентий а – дуьненан дахаран хазалла ю‚ бухадуьсуш долу диканаш тоьлу хьан Кхиош-кхобучун гергахь мелаца а‚ тоьла дог дахарца а.
Оха лаьмнаш доладолуьйтучу /къемат/ дийнахь‚ хьуна гур ду латта хьалха таьIаш‚ Оха гулбийр бу уьш /Тхайна тIе/‚ бухавуьтур вац царех цхьа а.
Хьан Кхиош-кхобучун хьалха хIуттур бу уьш могIийца: шу даьхкина Тхуна Оха дуьххьара шу ма-кхоьлли. Шу-м моьттуш ма дарий Оха шайна /цхьанакхетарна билгала/ хан тухур яц‚ аьлла.
Охьадуьллур ду жайна‚ тIаккха хьуна гур бу къинош динарш цу чохь долчух кхоьруш‚ шаьш олуш: "Ма бала бу вайна‚ хIокху жайно-м буха ца дитина жиманиг а‚ я доккханиг а тергал ца деш! Царна карийра шаьш динарг хьалхадиллина. Зулам ца до хьан Кхиош-кхобучо цхьаннена а.
Оха ма аьллера маликашка: "Сужд де Адамна". Цара сужд дира иблис диссалц – и хилира жинех‚ цо дохийра шен Кхиош-кхобучун омра‚ ткъа аша лоцу иза а‚ цуьнан зуьрет а доттагIий а‚ Со а вуьтий‚ – уьш шуна мостагIий ма бу-й?! Ма вон ю-кх зуламхошна /шайн белхан/ дуьхьал эцнарг!
Аса уьш тешаш ца хIиттийна стигланаш а‚ латта а кхолларан а‚ уьш шаьш кхолларан а‚ Со ца хилира тилабелларш гIоьнчий лоцург а.
Оцу /къемат/ дийнахь Цо /Дала/ эр ду: "Кхайкха аша шаьш Сан накъостий бу‚ бохуш‚ чIагIбеш хиллачаьрга!" Цара кхайкхира цаьрга. Цара оцарна жоп ца делира‚ Оха хилийтира царна юккъехь хIаллакьхилар.
Гира къинош диначарна цIе‚ царна хиира шаьш цу чу кхетар дуйла‚ ца карийра царна цунах дIасахьовзийла.
Оха /къастош/ далийна хIокху КъурIан чохь нахана массо масал. Адам хилира вуно дуккха хIуманца къуьйсуш.
Духа ца тоьхна нах /Делах/ тешарх цаьрга нийса некъ беъча‚ шайн Кхиош-кхобучуьнга гечдар дехарх а – цаьрга хьалхалерачийн гIиллакх даро бен‚ я цаьрга духьал Iазап даро бен.
Оха ца бохкуьйту элчанаш кхаъ боккхуш‚ кхерам тосуш бен. Цатешачара харцдолчуьнца къуьйсу бакъдерг кIелдитархьама. Сан аяташ а‚ шайна кхерам теснарг а цабешаш тIелаьцна цара.
Мила ву зуламе шена шен Кхиош-кхобучун аяташ хьехийна‚ тIаккха царех вухаваьллачул‚ шен куьйгаша хьалхадаьккхинарг дицдийначул? Баккъалла а, Оха церан дегнаш чу гIат диллина – тIаккха уьш цунах /КъурIанах/ ца кхета‚ церан лергаш чу /йиллина/ – къоралла. Ахьа уьш нийсачу новкъа кхайкхича а‚ цкъеллига цкъа нислур бац уьш.
Хьан Кхиош-кхобург гечдийриг ву‚ /Шегахь/ къинхетам а болуш. Цара карийначуьнца Цо уьш /Iазапе я баламе/ лоьцуш белахьара‚ царна Iазап сихдийр дара Цо. Царна тоьхна хан ю‚ Иза воцург кIелхьара долийла карор ма яц царна.
И ярташ‚ Оха хIаллакьйира уьш‚ цара зулам дича‚ уьш хIаллакбарна хан йиллира Оха.
Мусас аьллера шен къонахе: "Со соцур вац ши хIорд вовшахкхетачу меттиге кхаччалц‚ я лелар ву еххачу заманахь".
И шиъ /хIорд/ вовшахкхетачу меттиге кхаьчча‚ царна шайн чIара бицбелира‚ ткъа цо шен некъ хIорда чу биллира, /лаьттахула/ Iуьрг доккхуш.
ТIаккха шаьшшиъ /оцу меттигах/ чекхваьлча‚ цо элира шен къонахе: "Схьало вайна вайн кхача. Вайна а дуьхьалкхийти хIокху вайн некъах хало".
Цо (Мусаца хиллачу кIанта) элира: "Хьажахь! Вай чара йолчу дирзича, суна бицбелира чIара‚ шайтIано а бен суна и биц ца балийти‚ суна и дага ца бойтуш‚ ткъа цо шен некъ цхьа тамаше кепара хIорда чу биллира".
Цо (Мусас) элира: "И дара вайна дезаш хилларг". ТIаккха и шиъ шайн тачанх бухабирзира.
Царна шиннена карийра Тхан лех цхьа лай‚ Оха шена Тхан гергара къинхетам белла волу‚ Оха шена Тхайгара Iилма Iамийна волу.
Мусас цуьнга элира: "Хьуна тIаьхьахIуттий со‚ ахьа суна Iаморхьама хьайна Iамийначух кIорггера бакъдерг?"
Цо элира: "Хьуна маганне могур дац соьца собар дан.
Муха дийр ду ахьа собар‚ хьайна шех хаар доцучуьнца".
Цо (Мусас) элира: "Хьуна карор ву со‚ Дала мукъалахь‚ собар деш‚ хьуна Iеса хир вац со‚ омра /кхочуш дарца/".
Цо элира: "Хьо суна тIаьхьахIоттахь‚ соьга ма хетталахь цхьана а хIуманах лаций‚ аса хьуна шех дерг дийццалц".
ТIаккха и шиъ дIаволавелира кеманна тIехаъалц – цо цунна Iуьрг даьккхира. Цо (Мусас) элира: "Iуьрг даьккхи ахьа цуьнан нах бухабахийтархьама‚ цхьа тамаше хIума ма ди ахьа!"
Цо элира: "Аса ца элира: хьуна маггане могур дац соьца цхьаьна собар дан".
Цо (Мусас) элира: "Ахьа суна бехк ма билла со вицваларна‚ хало ма е суна /кху/ сан гIуллакхах".
ТIаккха и шиъ дIаволавелира цхьана кIантаца цхьаьнакхетталц – цо и вийра. /Мусас/ элира: "/Ванах/ ахьа цIена са дий-кха, сина дуьхьал а доцуш! Ма вон хIума ди-кх ахьа!"
Цо элира: "Аса ца аьллера хьоьга: хьуна данне а соьца собар далур дац‚ аьлла?"
Цо /Мусас/ элира: "Нагахь санна аса хьоьга хIума хаттахь хIокхул тIаьхьа – суна накъосталла ма де: соьгара бехказло ю хьуна".
ТIаккха и шиъ дIаволавеоира цхьана юьртан нахана тIекхаччалц. Цара цуьнан нахе даа хIума дийхира, ткъа цара дуьхьало йира цу шиннена хьошалла дан. Царна карийра цу чохь чир йожа йоллуш – цо иза ира хIоттийра. Элира /Мусас/: "Хьайна лиънехь цунах мах оьцур бара ахьа".
Цо элира: "ХIара суна а‚ хьуна а юккъехь къастар ду. Аса достур ду хьуна шеца собар дан ца мегнарг.
Ткъа кема – мискачу нехан дара иза‚ хIордан чохь болх беш болчу. Суна лиира иза дохо – церан тIехьахь лаьтташ вара паччахь‚ массо кема схьалоцуш ницкъаца.
Ткъа кIант – цуьнан да-нана муъма нах бара‚ тхо кхоьрура цо царна халахетийтарна /Далла/ муьтIахь цахиларца а‚ /Далла/ керста хиларца а.
Тхуна лиира церан Кхиош-кхобучо цу шиннена, хийцина‚ цул диканиг /доьзалхо/ волийла‚ цIена волуш‚ къинхетамца мелхо а герга волуш.
ТIкъа чир‚ и яра гIалахь шина кIентан – буоберийн‚ цунна бухахь цу шиннан хазна яра. Цу шиннан да вара дика Iамал йолуш стаг. Хьан Кхиош-кхобучунна лиира и шиъ пхийттара валийта‚ цаьрга шайн хазна схьаяккхийта‚ хьан Кхиош-кхобучуьнгара къинхетамца. Иза аса ца дина сан гIуллакхаца. И ду хьуна шена тIехь собардан ца мегначун тидар".
Цара хьоьга хоьтту: "Ши маIа йолчух" лаьцна. Ахьа ала: "Аса дуьйцур ду шуна цунах лаьцна хабар".
Баккъалла а, Оха чIагIвира иза лаьттахь‚ белира цунна /шен лааме кхача/ массо хIуманан некъ.
Цхьана новкъа хIоьттира иза.
Малхбузе кхаьчча‚ цунна карийра и дIабузуш боьхачу шовдане‚ цуьнан уллохь цхьа нах карийра цунна. Оха элира: "ХIай Ши маIа ерг! Я Iазап дийр ду ахьа‚ я ахьа цаьргахь къинхетам бийр бу".
Цо элира: "Ткъа зулам динарг милла велахь – тIаьхьа цунна Iазап дийр ду оха. ТIаккха шен Кхиош-кхобучунна тIеверзор ву иза – Цо Iазап дийр ду цунна халачу Iазапаца.
Ткъа иман диллинарг а‚ дика Iамал йинарг а – царна хаза бекхам бу. Оха цуьнга эр ду тхан омрах атта дерг".
ТIаккха цхьана /кхечу/ новкъа хIоьттира иза.
Малх кхетачу меттиге кхаьчча‚ цунна карийра и схьакхеташ цхьана нахана‚ Оха шайна цуьнан /малхан/ дуьхьал цхьа а хьулам ца хилийтина болу /бедар елахь а, тхов белахь а/.
Иштта дIалецира Оха цуьнгахь дерг хаарца.
ТIаккха цхьана /кхечу/ новкъа хIоьттира иза.
Шина /лаьмнийн/ дуьхьалонан юккъе кхаьчча‚ цунна карийра царна бухахь /Зул-Къарнайн цхьана а/ дашах кхеташ боцу нах.
Цара элира: "ХIай Ши маIа ерг! Баккъалла а, Яъжуж а‚ Маъжуж а боьханиг даржош ву лаьттахь. Оха хьуна - ясакх‚ токхе‚ ахьа тхуна а‚ царна а юккъехь дуьхьало йийриг?"
Цо элира: "Сан Кхиош-кхобучо со шена чохь чIагIвинарг дика ду. Суна ницкъаца гIо де‚ ер аса шуна а‚ царна а юккъехь чIагIо.
Ло суна эчиган кескаш". Ша уьш шина ломан йистошкахь нисйича‚ цо элира: "/ЦIе/ марсаяккха!" Цо цунах цIе хилийтича‚ элира: "Схьало соьга‚ аса цунна тIе лалийна эчиг дуттур".
Ца мегира царна цунна тIе бовла а‚ ца мегира царна цунна Iуьрг даккха а.
Цо элира: "ХIара сан Кхиош-кхобучуьнгара къинхетам бу. Сан Кхиош-кхобучун ваIда еъча‚ Цо лаьттаца нисйийр ю иза. Сан Кхиош-кхобучун ваIда хьакъ-бакъ хилла".
Оха буьтур бу уьш оцу /къемат/ дийнахь цхьаберш вукхарна тIе бетталуш. Сур локхур ю‚ Оха уьш гулбийр бу берриге а.
Хьалхаюьллур ю Оха оцу дийнахь цатешачарна жоьжахати шуьйрра.
 Уьш шайн бIаьргашна тIехь парду долуш бара Со хьехорах‚ уьш бара ладогIа ца могуш.
 Цатешначарна моьтту-те шаьш‚ Со воцург‚ Сан леш гIоьнчий лоцур бу? Оха кечйина жоьжахати цатешачарна чубисса.
 Ахьа ала: "Аса буьйций шуна Iамалашца уггар эшнарш‚
 Дуьненан дахаре шайн къахьегар /эрна/ дайина хилларш шаьш дика болх беш бу моьттуш?"
 Уьш бу шаьш шайн Кхиош-кхобучун аяташна а‚ Цуьнан цхьанакхетарна а керсталла динарш‚ эрна хилла церан Iамалш‚ хIоттор дац Оха царна Къематдийнахь терза.
 И церан бекхам – жоьжахати ю царна‚ шаьш керсталла дарна‚ Сан аяташ а‚ Сан элчанаш а бахьош хиларна.
 Баккъалла а, иман диллинарш а‚ диканаш динарш а – царна хилла ФирIдавс бошмаш чубиссар‚
 Цу чохь гуттар лаьтташ‚ царех шайна дIатила ца лууш.
 Ахьа ала: "ХIорд сан Кхиош-кхобучун дешнашна шекъа хилча а – хIорд кхачалур бара сан Кхиош-кхобучун дешнаш кхачадалале‚ цунах тераниг Оха алссам деъчи а /кхин хIорд хилийтича а/".
Ахьа ала: "Со адам ду шу санна‚ суна вехьеца хаийтина шун Дела цхьа дела вуйла. Шен Кхиош-кхобучун цхьаьнакхетаре догдохуш хиллачо – дика Iамал йойла‚ шен Кхиош-кхобучун Iибадатна цхьа а накъост ма лоцийла".
 Каф-хIа-йа-Iайн-сад.
 Шен лех Закарийах хьан Кхиош-кхобучо /бина болу/ къинхетам хьехор /ду хIара/.
 Цо кхайкхира шен Кхиош-кхобучуьнга къайлах кхайкхарца.
 Элира: "Сан даьIахкаш ледар евлла сол‚ /сан/ корта буьзна къоьжачу чоьша‚ со ца хилира Хьоьга кхайкхарехь‚ /везан/ Дела‚ декъазниг /Ахьа сан доIийна жоп ца луш ца вуьтура со – жоп лохьа суна хIинца а/.
 Со кхоьру соьл тIаьхьа буьсучу сан гергарчарех /цара Хьан дин дIатасарна/‚ зуда а ю сан бер ца хуьлуш‚ лохьа суна Хьайгара доьзалхо.
 Сан ирс оьцур цо‚ ЯIкъубан доьзалан ирс а оьцур цо‚ ахьа хилийталахь иза‚ со Кхиош-кхобуш волу сан Дела‚ /Хьо шена/ реза волуш".
 "ХIай Закарийа! Оха кхаъ боккху хьуна кIантаца‚ шен цIе Яхья йолчу. Ца хилийтина Оха цул хьалха и цIе ерг".
 Цо элира: "Со Кхиош-кхобург‚ мичара хир вара суна кIант?! Сан зуда а бер ца хуьлуш ма ю‚ со а воккхаллехь дукха беркъа ма ваьлла".
 Цо /Делан малико/ элира: "Иштта аьлла хьан Кхиош-кхобучо: "И Суна /дукха/ атта ду‚ хьо а кхоьллина Аса хьалха‚ хьо хIумма а ма яцара".
Цо (Закарес) элира: "Со Кхиош-кхобуш волу сан Дела‚ цхьа билгало хилийтахь суна!" Элира: "Хьуна билгало ю-кх ахьа нахе нийсса кхаа буьйсанна хабар ца дийцар".
ТIаккха шен нах болчу аравелира иза михьраба чуьра‚ цо цаьрга хаийтира ишар ярца: "Тасбахь делаш /Далла/ Iуьйранца а‚ суьйранца а"‚- аьлла.
/Дала элира/: "ХIай Яхья! Схьалаца жайна ницкъаца! "Оха делира цуьнга хьукам и жима кIант волуш.
Тхан гергара къахетар а‚ цIеналла а /дара иза/. И хилира /Делах/ кхоьруш а,
Дена-нанна дика а /хилира и/‚ и вацара /нахана/ ницкъ бийриг а‚ Iеса верг а.
Салам ду цунна и дуьнена ваьллачу дийнахь а‚ и лийр волчу дийнахь а‚ и вуха /гIаттийна/ денвийр волчу дийнахь а.
Ахьа хьахае жайна чохь Марьям. Жимма генаелира иза шен нахах малхбалечу меттиге.
ТIаккха цо лецира шена царна дуьхьал пардо. Оха дахийтира цунна тIе Тхан Са‚ и тарделира цунна боккъала долчу адамах.
Цо элира: "Со Къинхетам болчуьнца /Делаца/ ларло хьоьх‚ хьо /Делах/ кхоьруш хиллехь".
Цо /Джабраил малико/ элира: "Со хьан Кхиош-кхобучун элча ву‚ хьуна цIена кIант вала веъна".
Цо /Марьяма/ элира: "Мичара хир ву суна кIант! Соьх адам а хьакха ца делла‚ со нахаца лелаш а ца хилла".
Цо элира: "Иштта аьлла хьан Кхиош-кхобучо: "И суна атта ду". И /Iиса пайхамар/ хуьлуьйтур ду Оха нахана делил а‚ Тхайгара къинхетам а. ГIуллакх кхочушхилла".
И цунах берах йисира‚ тIаккха и цуьнца генаелира генарчу меттиге.
Бер хиларо и ялийра хурман диттан гIад долчу‚ цо элира: "Елла елахьара со хIокхул хьалха – йицъелла яьлла хир яра со!"
Цо /Джабраил малико/ цуьнга кхайкхира цуьнан /хурман диттан/ кIелара: "ГIайгIане ма йожа‚ хьан Кхиош-кхобучо хьуна бухахь /хин/ татол хилийтина.
ДIасаластаде хьайна хурман диттан гIад‚ цо егор ю хьуна мадъелла тIеда хурманаш.
Даа‚ мала‚ бIаьрг бекхабе (йоккха еда). Хьайна нахах милла гахь а‚ ала: "Со Къинхетам болчунна /Далла/ марха лаца ваIда йина ю‚ со тахана йист хир яц адамме а".
ТIаккха и яхара цуьнца /бераца Iисаца/ шен нах болчу‚ ша и хьош /шен карахь/‚ цара элира: "ХIай Марьям‚ ма тамашийна хIума деъна ахьа!"
"ХIай ХIарунан йиша! Хьан да ма ца хилла вон стаг‚ хьан нана ма ца хилла нахаца лелаш".
Цо /Марьямо/ иза /шен кIант Iиса/ гайтира. Цара элира: "Тхо муха дист хуьлу ша аганчохь бер долчуьнга?"
Цо /Iисас/ элира: "Со Делан лай ву. Цо соьга жайна делла‚ Цо соьх пайхамар хилийтина.
Цо со декъала хилийтина со миччахь велахь а‚ суна весет дина Цо ламаз а‚ закат а со дийна мел лаьтта.
Сан нанна дика хилар а. Цо ца хилийтина со /нахана/ ницкъбийриг а‚ декъазниг а.
Салам ду суна дуьнена ваьллачу дийнахь а‚ лийр волчу дийнахь а‚ юха /гIаттийна/ денвийр волчу дийнахь!"
Иза ву Iиса‚ Марьяман кIант – бакъонан дош‚ цара шена чохь шеко еш долу.
Далла ца хилла /там болуш/ шен доьзалхо лаца. Вонах цIена ву Иза. Ша цхьа гIуллакх кхочушдеш‚ Цо цуьнга олу: "Хила!" – иза хуьлу.
"АллахI – сан Кхиош-кхобург ву‚ шун Кхиош-кхобург а ву‚ Цунна Iибадат дейша. ХIара бу нийса некъ".
Оцарех тобанийн юккъехь хилпалонаш хилира: бала бу тешаш хиллачарна дезачу /къемат/ дийнахь гур долчух.
Ма билгала хозур ду царна, ма къаьггина гур ду царна шаьш Тхуна тIедаьхкинчу /къемат/ дийнахь! Делахь а зуламхой тахана билгалчу тиларчохь бу.
Кхерам таса царна баланан /къемат/ дийнаца‚ гIуллакх кхочушхилла уьш тидаман чохь боцуш‚ уьш цатешаш болуш.
Баккъалла а, Оха ирсана оьцу латта‚ цунна тIехь мел верг а‚ Тхуна тIе бухаберзор болуш бу уьш а.
Хьехаве жайна чохь ИбрахIим. Баккъалла а, иза хилла бакълуьйш верг а‚ пайхамар а.
Цо аьллера шен дега: "Дади‚ ахьа хIунда Iибадат до ша шена хезаш йоцчу‚ шена гуш йоцчу‚ ша хьо цхьана а хIуманах кIелхьара воккхуш воцчу хIуманна?
Дади‚ соьга деъна Iилманах хьоьга ца деънарг‚ суна тIаьхьахIотта – аса нийсачу новкъа вуьллур ву хьо.
Дади‚ шайтIанна Iибадат ма дехьа. Баккъалла а, шайтIа Къинхетам болчунна /Далла/ Iеса хилла.
Дади‚ со кхоьру Къинхетам болчуьнгара Iазапо хьо лацарна – тIаккха хьо шайтIанан доттагIа хир ву".
Цо /ИбрахIиман дас/ элира: "Ткъа хьо къаьхка сан делех‚ хIай ИбрахIим? Хьо ца сацахь‚ аса хьуна деттанне а тIулгаш деттар ма ду. Генавала суна цхьана ханна!"
Цо /ИбрахIима/ элира: "Салам ду хьуна. Аса гечдар доьхур ду хьуна сан Кхиош-кхобучуьнга‚ Иза соьца къинхетаме хилла.
Шух а дIакъаьста со‚ аша‚ Дела а витина‚ шена Iибадат дечух а. Аса Iибадат до сан Кхиош-кхобучуьнга‚ со ца хила тарло сан Кхиош-кхобучуьнга Iибадат дарца декъазниг".
Иза царех а‚ Дела а витина‚ цара шена Iибадат дечух а дIакъаьстича‚ Оха цунна велира Исхьакъ а‚ ЯIкъуб а – хIораннах хилийтира Оха пайхамар.
Оха белира царна Тхан къинхетамах /даьхний а‚ доьзал а/‚ Оха хилийтира царна бакъдолчун мотт лекхачу даржехь.
Хьехаве жайна чохь Муса. Баккъалла а, иза вара /Дала Шена/ къастинарг‚ иза вара элча а‚ пайхамар а.
Оха цуьнга кхайкхира ламанан аьтту агIорхьара‚ гергавалийра иза къайлахчу къамелана.
Оха велира цунна Тхан къинхетамах шен ваша ХIарун пайхамар хилла.
Хьехаве жайнахь ИсмаIил. Баккъалла а, иза вара ваIда бакъьеш верг‚ и вара элча а‚ пайхамар а.
Иза хуьлура шен охIланна омра деш ламазций‚ закатций‚ и вара шен Кхиош-кхобучун гергахь шена /Иза/ реза верг.
Хьахаве жайнахь Идрис. Баккъалла а, иза вара бакълуьйш верг а‚ пайхамар а.
Оха хьалаваьккхира иза лекхачу меттиге.
Уьш бу пайхамарех Дала шайна ниIмат делларш Адаман зуьретах‚ Оха Нухьаца лелийначарех‚ ИбрахIиман а‚ Исраилан а зуьретах‚ Оха шаьш нисбинчарех а‚ хаьржинчарех а. Шайна Къинхетам болчун аяташ дешча – охьа гора гIора уьш сужд дарца а‚ белхарца а.
Царел тIаьхьа цхьа тIаьхье хилира ша ламаз дойуш‚ шовкъашна тIаьхьахIоьттина. ТIаьхьа хIаллакхиларна дуьхьал гIур бу уьш.
Тоба динарг а‚ иман диллинарг а‚ дика Iамал йинарг а воцург. Уьш ялсамани чу гIур бу‚ царна хIумма зулам дийр дац.
Iаднан бошмашна чу‚ Къинхетам болчо Шен лешна ваIда йина йолчу гуш йоцуш. Баккъалла а, Иза вара Шен ваIда кхочушхир йолуш.
Царна цу чохь деса хабар хезар дац‚ "Салам" бен‚ царна шайн рицкъа хир ду цу чохь Iуьйранна а‚ суьйранна а.
И ялсамани ю Оха ирсана луш Тхан лех /Делах/ кхоьруш хиллачунна.
"Тхо охьа ца дуссу хьан Делан омраца бен. Цуьнан ду вайн хьалха дерг а‚ вайн тIехьа дерг а‚ оцарна юккъехь дерг а. Ца хилла хьан Кхиош-кхобург вицлуш".
Стигланийн а‚ лаьттан а‚ царна юккъехь мел долчун а Кхиош-кхобург ву иза‚ Цунна Iибадат де‚ Цунна Iибадат дар тIехь собар а де. Хьуна вевзий Цуьнан цIерхо?
Адамо олу: "Со велча тIаьхьа денвина аравоккхур ву?"
Дага ца догIу-те адамна Оха ша кхоьллина хилар хьалха – и хIумма ма яцара?
Хьан Кхиош-кхобучух дуй боу‚ Оха гулбийр ма бу уьш а‚ шайтIанаш а‚ тIаккха жоьжахатин гонаха балор ма бу горабахана.
ТIаккха Оха схьавоккхур ву хIора тобанах Къинхетам болчунна дуьхьало ярца уггар чIогIа верг.
ТIаккха Тхо дика хууш ду шаьш цу чохь бага там берш.
Шух ма вац цу чу гIуш верг бен. Хьан Кхиош-кхобучун и хилла сацам боллуш кхочушхилларг.
ТIаккха Оха кIелхьарабохур бу шаьш /Делах/ кхоьруш хилларш‚ зуламхой буьтур бу Оха цу чохь горабахана.
Шайна билгала долу Тхан аяташ дешча‚ цатешачара элира иман диллинчаьрга: "/Вайх/ шиннах муьлха тоба ю дика бахамца‚ вовшашца цхьаьнакхетарца хаза?"
Мел хIаллакйина Оха царел хьалха тIаьхьенаш‚ оцарел мелхо хаза йолуш хьолаца а‚ гарца а!
Ахьа ала: "Милла хиллехь а тиларчохь‚ Къинхетамболчо яхйо цунна хан /балане ца лоцуш/, шайна ваIда йинарг галц я /дуьненан/ Iазап‚ я сахьт – тIаккха хуур ду царна‚ мила ву вон верг меттигаца‚ уггар ледар верг эскарца.
Совбоху Дала нисбалагIертарш нийсачу некъаца. Бухаюьсу дика Iамалш тоьлу хьан Кхиош-кхобучун гергахь мелаца‚ тоьлу духадерзор долчуьнца а.
Хьуна гирий и Тхан аятех цатешнарг? Цо элира: "Суна ланне а лур бу бахам а‚ доьзал а".
Къайлах дерг гучудаьлла-те цунна я Къинхетамболчуьнгара ваIда эцна-те цо?"
ХIан-хIа! Оха яздийр ду цо бохург‚ яхйийр ю цунна Iазапан хан яхйарца.
Тхуна тIе доьрзу цо мел бохург‚ Тхуна тIе вогIур ву иза цхьа /даьхний а‚ доьзал а боцуш/.
Цара лаьцна Дела воцург /кхин/ делий‚ шайна царех сий хилархьама.
ХIан-хIа! Церан Iибадатна керсталла дийр ду цара‚ царна мостагIий хир бу царех.
Хьуна ца го‚ Оха шайтIанаш дахийтина керстанашна тIе цара уьш луьйра къиношна тIекхойкхуш (уьш царна хаздеш)?
Сих ма ло царна. Оха царна дагардеш ду /денош/ дагардарца.
Оцу /къемат/ дийнахь Оха гулбийр бу /Делах/ кхоьрурш Къинхетамболчунна тIе тIехевшина.
Оха лохкур бу къинош динарш жоьжахате гIаш.
ШафаIатан да хир вац ша Къинхетамболчуьнгара ваIда эцнарг а бен.
Цара элира: "Къинхетамболчо доьзалхо лаьцна /шена/"
Ирча хIума деъна аша.
Стигланаш этIаран герга ду цунах‚ латта дадаран‚ лаьмнаш доьхна дегаран /герга ду/
Цара Къинхетамболчунна доьзалхо кхайкхарна.
Там бац Къинхетам болчунна доьзалхо лаца.
Массо а стигланашкахь а‚ лаьттахь а мел верг ма вац Къинхетам болчунна тIе лай хилла вогIур волуш бен.
Цо церан хьесап дина‚ багарбина уьш багарбарца.
Уьш массо а Цунна тIе богIур бу шаьш-шаьш.
Баккъалла а, иман диллинарш а‚ дика Iамалш йинарш а – царна Къинхетамболчо безам хуьлуьйтур бу.
Баккъалла а, Оха атта дина и /КъурIан/. Хьан маттахь хьоьга /Делах/ кхоьручарна цуьнца кхаъ баккхийта‚ луьрачу къомана цуьнца кхерам тасийта.
Мел хIаллакйина Оха царел хьалха тIаьхьенаш‚ хаалой хьуна царех цхьа а‚ я хезий хьуна церан тата а?".
 ТIахIа.
 Оха ца доссийна хьоьга КъурIан хьо декъаза хилийта.
 Хьехам хилла бен‚ ша /Делах/ кхоьруш волчунна.
 Ша латта а‚ лекхара стигланаш а кхоьллинчуьнгара доссош долчу хьолехь /ду хIара/.
 Ша къинхетаме верг ву И – Iарша тIехь нисвелла И.
 Цуьнан ду стигланашкахь дерг а‚ лаьттахь дерг а‚ цу шиннена юккъехь дерг а‚ лаьттан бухахь дерг а.
 Ахьа дош чIогIа алахь а, – баккъалла а, Иза хууш ву къайле а‚ вуно хьуламехь дерг а.
 /Цхьа/ Дела ву – кхин дела вац И бен. Цуьнан ю хаза цIераш.
 Хьоьга деаний Мусан хабар?
Цунна ма гира цIе‚ тIаккха цо элира шен доьзале: "Шу диса /хIокху меттехь/‚ суна цIе хааелла‚ со ван мега шуна цунах цхьа алу йохьуш‚ я суна карор бу цIера тIехь нийса некъ".
Иза цунна тIевеъча‚ кхайкхира: "ХIай Муса!
Баккъалла а, Со ву хьан Эла‚ дIаяха хьан мачаш – хьо ву ТIува олучу езачу атагIахь.
Аса хьо хаьржина – ладогIа вехьеца дуьйцучуьнга.
Баккъалла а, Со Дела ву‚ кхин дела вац Со воцург‚ Суна Iибадат де‚ ламаз хIоттаде‚ Со хьехаван.
Баккъалла а, сахьт догIур долуш ду‚ Со лаьтта и хьулдеш‚ хIора синна ша тIегIерташ долчуьнца бекхам хилийта.
Хьо цунах вуха ма воккхийла ша цунах ца тешачо‚ шен дезаршна тIаьхьа хIоьттинчо а – тIаккха хIаллакьхир ву хьо.
И хIун ю хьан аьтту куьйгахь ерг‚ Муса?"
Цо элира: "И сан Iаса ю‚ со цунна тIетевжа‚ аса цуьнца сан жана гIаш дегадо‚ суна цу чохь кхин пайданаш а бу".
Цо /Дала/ элира: "ДIакхосса и‚ Муса!"
Цо и дIакхоьссира – цунах текхарг хилира чухьодуш.
Цо элира: "Схьаэца и‚ ма кхера!" Шен хьалхалеррачу куьце ерзор ю и Оха.
Хьан куьйг хьан агIонна тIетаIаде – кIайделла схьадер ду иза хало йоцуш – кхин делил ду хьуна!
Оха хьоьга гайта Тхан даккхийчу делилех.
Хьада ФирIавнна тIе гIо‚ – баккъалла а, и тIехваьлла".
Цо элира: "Сан Кхиош-кхобург‚ сан дог паргIатдаккхахь‚ 
Ахьа аттачу даккха суна сан гIуллакх.
Ахьа бастахьа сан маттах шад.
ТIаккха уьш кхетар бара сан дашах.
Хилийтахь суна гIоьнча сан охIлах‚
ХIарун‚ сан ваша.
Цуьнца сан ницкъ чIагIбехьа.
Суна накъосталла дайтахьа цуьнга сан гIуллакхехь.
Оха Хьуна тасбахь дархьама дуккха а.
Оха Хьо хьехавархьама дуккха а.
Баккъалла а, Хьо хилла-кх тхо гуш верг".
Цо /Дала/ элира: "Хьуна делла айхьа доьхург‚ Муса.
Оха кхин /хьалха а/ ма бинера хьоьх къинхетам‚
Оха вехьеца хаийтира хьан нене хоуьйтург:
"ТIорказа чу вилла и‚ тIаккха хIорда чу кхосса и. ХIордо юьстаха кхуссур ву иза – Сан а‚ цуьнан а мостагIчо схьаоьцур ву". Аса хьуна безам тесира Сайгара‚ хьо кхиархьама сан бIаьргийн хьалха.
Хьан йиша ма яхара‚ тIаккха цо олу: "Аса тIехьажадой шу и кхобург волчунна?" Оха хьо вухаверзийра хьан нене цуьнан бIаьрг бузо‚ и гIайгIIане ца йожийта а. Ахьа са дира – Оха хьо кIелхьараваьккхира пошмаллах. Оха зийра хьо зерца. Хьо висира цхьана шерашкахь Мадъянан нах болчохь. ТIаккха хьо веара шен хеннахь‚ Муса.
Аса Сайна гIуллакх дан хаьржина хьо.
Хьада‚ гIуо хьо а‚ хьан ваша а Сан делилашца‚ ашшиммо ледарло ма елаш Со хьехаварехь
ДIагIо ший а ФирIавнна тIе‚ баккъалла а‚ и тIехваьлла /Делан дозанех/.
Ашшиммо ала цуьнга кIеда дош‚ ойла ян тарло цо‚ я кхеравала.
Цу шиммо /Мусас а‚ ХIаруна а/ элира: "Тхан Кхиош-кхобург‚ тхо кхоьру цо тхуна вас ярна‚ я и тIехваларна".
Цо /Дала/ элира: "Шу /шиъ/ ма кхера‚ Со шуьца ву‚ хезаш ву‚ гуш ву.
ДIагIо цунна тIе‚ аш ала: "Баккъалла а, тхо хьан Кхиош-кхобучун элчанаш ду. ДIабахкийта тхоьца Исраилан кIентий а‚ Iазап ма де царна. Тхо даьхкина хьуна тIе хьан Кхиош-кхобучуьнгара делилаца. Маршо ю нийсачу новкъа /тIаьхьа/ хIоьттинчунна.
Тхуна вехьеца хаийтина: Iазап хир ду‚ аьлла‚ (цIена Делан дин) харцдинчунна а‚ /оцунах/ вухаваьллачунна а".
Цо /ФирIавнас/ элира: "Мила ву шуьшиннан Кхиош-кхобург‚ хIай Муса?"
Элира /Мусас/ : "Тхан Кхиош-кхобург ву‚ Ша массо хIуманна кхоллар делларг а‚ тIаккха /и/ нийсачу новкъа диллинарг а".
Цо /ФирIавнас/ элира: "Хьалха хиллачу тIаьхьенийн гIуллакх муха ду?"
Элира /Мусас/: "Церан Iилма сан Кхиош-кхобучунна гергахь жайна чохь ду‚ тила а ца ло сан Кхиош-кхобург‚ виц а ца ло.
И ву Ша хилийтинарг шуна лаьттах ага‚ Цо шуна цу чухула некъаш дехкина‚ Цо даийтина стиглара хи". Оха дехна цуьнца (хица) шиш кепара тайп-тайпана ораматаш.
Даа шайна а‚ даьхний а дажаде. Баккъалла а, цу чохь делилаш ма ду хьекъал долчарна.
Цунах Оха кхоьллина шу‚ цу чу Оха шу духадерзош ду‚ цунах Оха шу арадохур долуш ду кхин а цкъа.
Оха цуьнга /ФирIавне/ гайтира Тхан дерриге делилаш – цо харц дира‚ цо тIе ца ийцира /уьш/.
Цо элира: "Хьо веъна тхо тхан лаьттах даха хьан бозбуанчаллица‚ хIай Муса?
Оха лур ма ду хьуна цунах терра бозбуанчалла. Хан тоха тхуна а‚ хьайна а юккъехь‚ оха а йохор йоцуш‚ ахьа а – юккъера меттиг /массарна тIе бан атта йолу меттиг харжа вайна къовса/".
Цо /Мусас/ элира: "Хан ю шуна – хаздаран де‚ Iуьйре делкъехьа йоьрзуш /я малх гIеххьа хьалбаьлча/ нах гулбалар а".
Вухавелира ФирIавна‚ шен мекарло гулйира‚ тIаккха веара.
Цаьрга Мусас элира: "Ма бала бу шуна! Ма кхолла Далла тIехь харцдерг – Цо Iазап доуьйтур ду шуна. ХIаллакьхилла харцдерг кхоьллинарг".
Цара къийсира шайн гIуллакх вовшашлахь‚ къайлах кхеташо йира.
Цара элира: "ХIара шиъ бозбуанчаш ма бу. Цу шиннена лууш ду шу шайн лаьттах арадаха шайн шиннен бозбуанчаллица‚ шун масал хилла долу некъ дIатилабан лууш ма бу уьш.
ДIагулъе шайн мекарло‚ тIаккха цхьа могIа бе. Воккхавуьйр ву тахана тоьлларг".
Цара элира: "ХIай Муса‚ я ахьа кхуссу‚ я тхо хир дуьххьара кхуссурш?"
Цо элира: "ХIан-хIа‚ кхосса аша!" ТIаккха церан машшаш а‚ церан Iасанаш а цунна хаалора церан бозбуанчаллица тIекхиссалуш.
Мусас шегахь кхерам лайра.
Оха элира: "Ма кхера‚ баккъалла а, хьо ву лакхахь верг.
Кхосса хьан аьтту куьйгахь ерг‚ цо кхоллур ю цара йинарг. Баккъалла а, цара йина бозбуанчийн мекарло. Воккхавуьйр вац бозбуанча миччахьара веъча а.
Бозбуанчаш суждане бегийра. Цара элира: "Оха иман дилли ХIарунан а‚ Мусан а Кхиош-кхобучунга".
Цо /ФирIавнас/ элира: "Аша иман дилли Цуьнга аса шайна пурба далале хьалха? Баккъалла а, шун воккханиг ву иза ша шуна бозбуанчалла Iамийнарг. Аса хаддане а хадор ма ду шун куьйгаш а‚ когаш а дуьхь-дуьхьал‚ аса ирх кхазор ма ду шу хурманан дитташна тIехь‚ шуна хаъане а хуур ма ду‚ муьлханиг ву тхоьх Iазапца нуьцкъала верг а‚ мелхо а бухавуьсург а".
Цара элира: "Тхуна цкьа а хьо дукхавезар ма вац тхьоьга еъначу билгалонел а‚ тхо кхоьллинчул а. Сацамбе айхьа сацамбеш берг. Ахьа сацам бийр бу деккъа дуьненан дахаран.
Баккъалла а, Оха иман дилли тхан Кхиош-кхобучунна‚ Цо тхуна гечдархьама тхан гIалаташ а‚ ахьа тхо ницкъ шена тIедахийтина бозбуанчалла а. Дела – дика а ву‚ уггар вуха вуьсург а ву".
Баккъалла а, шен Кхиош-кхобучунна тIе къинош дина вогIург – цуна хир ю жоьжахати‚ лийр вац и цу чохь‚ вехар а вац.
Цуьнан /Далла/ тIе муъма хилла вогIург а‚ ша дика Iамалш а йина – уьш бу шайна лаккхара даржаш дерш –
Iаднан бошмаш‚ шайн бухахула татолаш оьхуш – цу чохь уьш гуттар лаьтташ. И бу бекхам ша цIанвеллачунна.
Оха вехьеца хаийтира Мусага: "Аравала Сан лешца буьйсанна‚ хилийта царна хIордан чохь некъ бекъаберг‚ ма кхералахь /уьш хьайна/ тIекхиарх‚ ма кхералахь /кхечу бохамах а/.
Царна тIаьхьавелира ФирIавн шен эскарца – уьш схьалийцира хIордах лоцучо.
Тилира ФирIавнас шен нах‚ нийсачу новкъа ца бехкира.
ХIай Исраилан кIентий! Оха кIелхьарадехира шу шун мостагIчух‚ ваIда йира /шуьца цхьаьнакхетта/ ламанан аьтту агIорахь‚ Оха доссийра шуна манна а‚ салва а.
Даа Оха шайна деллачу рицкъанх цIенаниг‚ тIех ма довлалаш /дозанех/ цу тIехь – тIаккха Сан оьгIазло хьаьрчар ю шух‚ шех Сан оьгIазло хьаьрчинарг – хIаллакьхилла.
Баккъалла а, Со ву тIеттIа гечдийриг ша тоба диначунна‚ иман диллинчунна‚ дика Iамал йиначунна – тIаккха нисвеллачунна.
"Хьо стено сихви хьан къомах‚ хIай Муса?".
Цо элира: "Уьш дIогахь бу сан тачанах /богIуш/‚ со-м сихвелира Хьуна тIе‚ сан Кхиош-кхобушверг‚ Хьо реза хилархьама".
Цо /Дала/ элира: "Баккъалла а, Оха питане лаьцна хьан къам Хьоьл тIаьхьа‚ уьш-м тилабина Самирийс".
Муса шен къомана тIе вухавирзира оьгIазвахана‚ пошме а хилла. Цо элира: "ХIай сан къам! Шун Кхиош-кхобучо шуьца хаза ваIда ца йинера‚ ткъа? Яхъели шуна ваIда я шуна лии шайх шайн Кхиош-кхобучун Iазап хьарча – аша йохий сан ваIда?"
Цара элира: "Оха ца йохийра хьан ваIда тхан ницкъаца‚ делахь а тхоьга схьабаийтира къоман хазнийн маххьаш‚ Оха уьш кхиссира. Иштта кхоьссира Самийрийс".
Цо царна эса даьккхира дегIаца шен Iехар а долуш‚ тIаккха цара элира: "ХIара шун Дела ву‚ Мусан а Дела ву‚ цо /Мусас/ вицвина /и шен Дела‚ дIавахана/".
Царна ца го-те цо /эсо/ царна дош а духа ца дерзадо‚ цуьнгахь царна зен а дац‚ пайда а бац?
Цаьрга ХIаруна а ма элира хьалха: "ХIай къам‚ шу цуьнца питане лаьцна. Баккъалла а, шун Кхиош-кхобург Рахьман ву‚ суна тIаьхьа хIотта‚ сан омрана муьтIахь хила".
Цара элира: "Тхо совцур дац цунна Iибадат дечух тхуна тIе Муса вухаверззалц".
Цо элира: "ХIай ХIарун‚ хьуна стено новкъарло йи уьш тилабелла гича
Суна тIаьхьа хIотта? Сан омрана Iеса хилла хьо?"
Цо /ХIаруна/ элира: "ХIай сан ненан кIант! Ма лаца сан маж а‚ сан корта а. Со кхийрира ахьа аларна: "Исраилан кIентий бекъна ахь‚ сан дош а тергал ца ди ахь".
Цо элира: "Хьан хIун бала бу‚ хIай Самирий?".
Цо элира: "Суна гира царна ца гинарг: аса схьалецира элчанан тачех цхьа кана‚ и кхоьссира аса‚ иштта хаздира суна сан сино".
Цо /Мусас Самирийчуьнга/ элира: "ДIагIо! Хьуна /дуьненан/ дахарехь хир ду /таIзар/‚ ахьа олуш: "Ма хьакхало /соьх/". Хьуна тоьхна хан ю‚ йохор йоцуш. Хьажал хьайн деле‚ хьо шена Iибадат деш волчу‚ оха и вагаво‚ тIаккха оха и варжор ву чим бина хIорда чохь".
Шун Дела АллахI ву‚ Ша воцург кхин дела воцу‚ массо хIума чулаьцна цо Iилмаца".
Иштта Оха дуьйцу хьоьга хабарех ша хьалхадахнарг‚ Оха делира хьоьга Тхан гергара дагадайтар.
Цунах дIакъаьстинарг‚ милла велахь а‚ – баккъалла а, цо хьур ма бу Къематдийнахь /къинойн мохь/.
 Гуттар лаьтташ цу /жоьжахати/ чохь – вон хили царна Къематдийнахь мохь.
 Оцу дийнахь сур локхур ю‚ Оха гулбийр бу оцу дийнахь къинош динарш /бIаьргаш/ сенбелла.
 Вовшашка шабар-шибар дийр ду цара: "Аша-м ца даьккхира /цигахь/ итт /де/ бен".
 Тхо дика хууш ду цара олург. Царех леларца уггар тоьллачара эр ду: "Аша-м цхьа /де/ бен ца даьккхина".
 Цара хоьтту хьоьга лаьмнех лаьцна‚ ахьа ала: "Дохийна даржор ду уьш сан Кхиош-кхобучо.
 Дуьтур ду Цо уьш нийса еса меттиг хилла.
 Хьуна гур яц цигахь лохе а‚ лакхе а.
 Оцу дийнахь уьш тIаьхьахIуттур бу кхойкхучунна‚ шех юьстах бовлийла доцуш‚ аьзнаш мукIар хир ду Къинхетам болчуьнан‚ хьуна хезар дац шабар-шибар бен.
 Оцу дийнахь пайда бийр бац шапаIато Къинхетам болчо Шена пурба деллачунна бен‚ Шен дашна реза хиллачунна бен.
Цунна /Далла/ хаьа царел хьалха хилларг а‚ царел тIаьхьа хин дерг а‚ уьш тIаьхьа кхуьур бац Цунах Iилманца.
 Яххьаш мукIар хилира Ша дийнаволчунна, Ша /Iаламийн гIуллакхашна/ хIоьттийнаволчунна /Далла/, дог диллина висира зулам деанарг /Делаца накъост лаьцнарг/.
 Ша диканаш динарг‚ ша муъма волуш – и кхоьрур вац зуламах а‚ эшамах а.
 Иштта охьадоссийра Оха и Iарбийн Дешар дина‚ цу чохь кхерамаш билгалбехира Оха уьш кхоьрур бацара-те‚ аьлла‚ я цо царна /шайл хьалха хилларш хIаллак хилар/ дагадойтур дацара-те‚ аьлла.
 Лакхахь ву Дела – Ша бакъволу паччахь! Сих ма ло КъурIанца хьайга Цуьнан вехьи чекхдаллалц‚ ала: "Со Кхиош-кхобушверг‚ совваккха со Iилманца".
 Оха ваIда йинера хьалха Адамца а – цунна и йицъелира. Тхуна ца карийра цуьнгахь чIогIалла.
 Оха аьллера маликашка: "Сужд де Адамна". Цара сужд дира - Иблис доцчо‚ – и дуьхьалделира.
 Оха элира: "ХIай Адам‚ баккъалла а, хIара /Иблис/ мостагI ду хьуна а‚ хьан зудчунна а‚ цо даххане а ялсамани чуьра ара ма дохийла шуьшиъ – тIаккха дакъазвер ву хьо.
 Хьуна цу /ялсамани/ чохь мацлойла а дац‚ верза-тIерза вуьсийла а дац.
 Хьо цу чохь хьаглур а вац‚ /маьлхан/ йовхоно вагор а вац".
ШайтIа тIедирзира цунна /тилаван/‚ элира: "ХIай Адам‚ аса тIенисвой хьо гуттаренан а‚ ша чекхдер доцчу паччахьаллин а диттана тIе?"
 Цара шиммо цунах кхаьллира /стом/ – тIаккха царна шиннена шаьшшиннан эхье меттигаш гучуевлира – уьш болабелира шайна тIе ялсаманин гIаш летадан. Адамо Iесалла йира шен Кхиош-кхобучунна‚ – и тилавелира.
 ТIаккха шен Кхиош-кхобучо хаьржира иза‚ гечдира цунна‚ нисвира /нийсачу новкъа/.
 Цо /Дала/ элира: "Охьадисса цу чуьра дерриге а‚ вовшашна мостагIий а хилий. Шуьга беъча Соьгара нийса некъ‚ цу Сан некъана тIаьхьахIоьттинарг – и тилалур вац‚ и декъаза вер вац.
 Со хьехорах вухаваьлларг – сов готта бахам бу цуьнан‚ Оха гулвийр ву и Къематдийнахь бIаьрса а доцуш.
 Цо элира: "Со Кхиош-кхобушверг‚ Ахьа хIунда гулвина со бIаьрса а доцуш‚ со бIаьрса долуш ма вари-й?"
 Цо /Дала/ элира: "Иштта деара хьоьга Сан аяташ – ахь уьш дицдира. Иштта тахана хьо вицвийр ву".
 Иштта бекхам бо Оха тIалам ца бинчунна‚ шен Кхиош-кхобучун аятех ца тешначунна. Эхартан Iазап мелхо а чIогIа а ду‚ /ханна/ деха а ду.
 Уьш нис ца бина-те Оха шайл хьалха мел хIаллакйинчу тIаьхьенаша? – церан бахамашкахула лелаш ма бу уьш! Баккъалла а, цу чохь делилаш ма ду‚ хьекъал долчарна.
 Дош хьалха ца даьллехьара хьан Кхиош-кхобучуьнгара и хилаза цадериг дара – Хан ю цIе тоьхна.
Ахьа собарде цара дуьйцучунна тIехь‚ хьан Кхиош-кхобучунна тасбахь де малх схьакхетале а‚ и дIабузале а. Буьйсанан заманашкахь а тасбахь де‚ дийнан тIегIешкахь а‚ – хьо реза хила там бара.
 Хьан бIаьргаш данне а ма кхийдаде Оха царех шайна ниIмат деллачу марий-зударшка – дуьненан дахаран зазадаккхар ду иза‚ уьш цу чохь Оха зерхьама. Хьан Кхиош-кхобучун рицкъа дика а‚ мелхо а ханна деха а ду.
 Омра де хьан охIле ламаз де‚ алий‚ цу тIехь собаре хила. Оха ца доьху хьоьга рицкъа. Оха лур ду хьуна рицкъа. ТIаьхье – /Делах/ кхерарехь ю!
 Цара элира: "Цо /пайхамара/ деанехьара вайга шен Кхиош-кхобучуьнгара цхьа /билгала/ делил?" Цаьрга ца еана‚ ткъа‚ билгало хьалхарчу жайнашкахь?
 Оха уьш хIаллакбинехьара Iазапца цул /пайхамарал/ хьалха‚ цара эр ма дара: "Тхо Кхиош-кхобушверг‚ Ахьа ваийтинехьара тхоьга элча – тхо тIаьхьахIуьттур ма дара Хьан аяташна‚ тхо сийсаза хилале‚ тхо юьхьIаьржа хIоттале?"
 Ахьа ала: "Массо а хьоьжуш ву‚ хьежа шу а‚ тIаккха тIаьхьа хуур ду шуна‚ муьлш бу нийсачу некъан дай, муьлш бу нисбелларш".
 Гергадеана нахана шайца хьесап дар, уьш тIаккха а терго ца еш‚ дуьхьалбевла бу.
 Цаьрга ца богIу шайн Кхиош-кхобучуьнгара цхьа а керла хьехам‚ цара цуьнга ладугIуш бен‚ шаьш ловзуш долуш.
 Шайн дегнаш гIайгIа еш доцуш. Къайладаьккхира хабар зулам диначара: "ХIара адам бен дац шу санна? Бозбуанчалла дохьу аша‚ шайна гуш долуш?"
 Цо /пайхамара/ элира: "Сан Кхиош-кхобучунна хаьа дош‚ стиглахь а‚ лаьттахь а /аьлла долу/. Иза хезаш верг а‚ хууш верг а ву".
 ХIаъ‚ цара элира: "Вовшех ийна гIенаш ду. ХIаъ‚ цо кхоьллина и. ХIаъ‚ иза илланча ву. Вайга цхьа делил даийта цо‚ хьалхалернаш бахкийтаре терра".
 Иман ца диллира царел хьалха а цхьана а юьрто‚ Оха ша хIаллакйина хилла йолчу. ХIокхара иман дуьллур дара?
 Оха ца бахкийтира хьоьл хьалха а божарий бен‚ Оха цаьрга вехьеш луш. Хаттал хьехам болчу нахе‚ шаьш хууш ца хиллехь.
 Оха ца хилийтира царех кхача ца боу дегI‚ уьш ца лаьттира даима.
 ТIаккха Оха бакъхилийтира цаьрца ваIда. Оха хьалхабехира уьш а‚ Тхайна луурш а‚ Оха хIаллакбира тIалам боцурш.
Оха доссийна шуьга жайна /хIай Iарбий/‚ шена чохь шу хьехор /шух сийдар/ долуш /и шун маттахь хиларца/‚ шу хьекъале ца хуьлу?
Мас йохийна Оха зуламе хилла йолу юрт! Кхиира царел тIаьхьа кхин къаьмнаш.
Шайна Тхан ницкъ хаабелча‚ уьш цунах сиха бовду /гIерта/.
"Ма довда! Духадерза шу шена чохь /хьалха/ ниIмат хиллачу /дахарна/‚ шайн хIусамашка. Шуьга /барт/ хатта мегара".
Цара элира: "Бала бу-кх тхуна! Баккъалла а, тхо хилла-кх зуламхой!"
И церан кхайкхам ца сецира Оха шайх ялтан канаш хиллийтталц‚ шаьш дIатийна буьсуш.
Оха ца кхоьллина стигал а‚ латта а‚ цаьршинна юккъехь ерг а‚ ловзуш хилла /эрна/.
Тхо хиллехьара синкъерам безаш /зудчунца я доьзалхочунца/‚ Оха и эцна хир бара Тхайгара /Тхан гергахь болчу хьурулIинех а, маликех а/‚ Оха и деш хилча.
ХIаъ‚ Оха бакъдолчуьнца туху харцдолчунна тIе – цо и дайа‚ и хIаллакьхуьлу‚ шуна бала бу шаьш /харц/ дуьйцучух.
Цуьнан бу стигланашкахь а‚ лаьттахь а мел берш. Цунна гергахь берш кура ца бовлу Цунна Iибадат дан‚ кIад ца ло уьш.
Цара тасбахь до буьйсанна а‚ денна а‚ уьш лагI ца луш.
Ткъа цара эцна-те делий лаьттах, цара денбеш /белларш/?
Цу шиннахьа а АллахI воцург /кхин/ делий хиллехьара – уьш шиъа хIаллакьхилла хир яра. Вонах цIена ву и Дела‚ Iаьршан да волу‚ /лекха ву И/ цара дуьйцучух.
Цуьнга ца хотту Цо дечух‚ цаьрга хоттур ду.
Ткъа цара лецна И воцург /кхин/ делий? Ахьа ала: "Даладе шайн тешаллаш! ХIара хьехам бу соьца болчеран а /КъурIан/‚ соьл хьалха хиллачеран а /Товрат а, Инжил а, кхин жайнаш а – церанчохь массанхьа а Дела цхьаъ хилар чIагъдеш ду/. ХIаъ‚ дукхахболчарна ца хаьа бакъдерг‚ уьш дуьхьалбевлла".
Оха ца ваийтина хьоьл хьалха цхьа а элча‚ Оха шега вехьеца хоуьйтуш бен кхин дела вац Со бен‚ Суна Iибадат дейша‚ аьлла.
Цара элира: "Лаьцна Къинхетам болчо доьзалхо". Вонах цIена ву Иза! Уьш-м сийлахь болу леш бай!
Уьш /пайхамараш/ Цул хьалха ца бовлу дашца‚ уьш Цуьнан омраца гIуллакх деш бу.
Цунна хаьа церан хьалхахь дерг а‚ церан тIаьхьахь дерг а, цара шапаIат дийр дац Иза шена реза хиллачунна бен‚ уьш Цунах кхерарх эгош бу.
Милла велахь а‚ царех олуш: "Со ву дела‚ Иза а воцуш"‚- цунна бекхам бийр бу Оха жоьжахатица. Иштта бекхам бо Оха зуламхошна.
Цатешачарна ца го-техьа стигланаш а‚ латта а хилла хилар вовшех хоттаделла? Оха уьш къастийра! Хилийтира хих массо дийна хIума. Уьш ца теша-те?
Оха хилийтира лаьттахь лаьмнаш‚ иза цаьрца чIагIдалийтархьама. Оха хилийтира цу чохь тогIин некъаш – уьш нийсачу новкъа баха мегар-кх.
Оха хилийтира стигалах ша Iалашбеш болу тхов‚ ткъа уьш цуьнан /стиглан/ аятех бухарбуьйлуш бу /ойла ца еш/.
Иза ву Ша кхоьллинарг буьйса а‚ де а‚ малх а‚ бутт а. Массо шен меттехь нека деш ю.
Оха ца хилийтина адамна хьоьл хьалха а абаде. Ткъа хьо велча уьш гуттар лаьттар болуш бу-те?
Массо сино Iовшур ду далар. Оха зуьйр ду шу вонаца а‚ диканца а питана хилла. Тхуна тIе духадерзор долуш а ду шу.
Цатешачарна хьо гича‚ хьо сийсазвой бен тIе ца лоцу цара: "ХIара ву шун делий хьехош верг?" Ткъа уьш Къинхетам берг хьехорна керста бу.
Адам кхоьллина сихонах. Гойтур ду Аса шуна Сан делилаш‚ аша Со сих ма ве!
Цара олу: "Маца хир ю и ваIда /кхочуш/‚ шу бакълуьйш делахь?"
Хаахьара цатешачарна шаьш шайн яххьашна тIера а, шайн баккъашна тIера а цIе дIа тоьттур йоцу‚ шайна гIо хир доцу хан! /Ма сих дийр дацра цара тIаккха и Делан Iазап/!
ХIаъ‚ царна тIе догIур ду и /Къематде/ цIеххьана‚ уьш хьере бийр бу цо‚ царна могур дац и духатоха‚ уьш /цунах/ тIаьхьатоттур а бац.
Сийсазбина элчанаш хьоьл хьалха а. Царех /элчанех/ ца бешаш хиллачарех шайх хьакхаделира шаьш сийсаздеш хилларг.
Ахьа ала: "Хьан лардийр ду шу буьйсанна а‚ дийнахь а Къинхетам болчух /Делах/?" ХIаъ‚ уьш шайн Кхиош-кхобург хьехорах бухарбевлла.
Я церан делий бу-те уьш юхатухур болуш /Iазапах/ Тхо доцург? Царна могур дац шайна гIо дан а‚ уьш Тхоьх /Тхан Iазапах/ ларор ма бац.
ХIаъ‚ Оха ниIматаш деллера хIокхарна а‚ церан дайшна а шайн тIехь оьмар яхъяллалц. Царна ца го-те Тхо дохкуш латта эшадеш шен йисташкахула? Уьш бу‚ ткъа‚ тоьлларш?
Ахьа ала: "Баккъалла а, аса шуна кхерам тосу вехьеца. Ца хеза-кх къора болчарна кхайкхам шайна кхерам тосуш".
Хьан Кхиош-кхобучун Iазапан хIо хьакхаро шаьш схьалецча цара эр ду: "Ма /боккха/ бала бу-кх тхуна! Тхо хилла-кх зуламхой!"
Оха хIиттор ю Къематденна нийсонан терзанаш‚ зулам дийр дац сина /цхьана а/ хIуманца. КIоллан буьртиган барамехь ерг а дIалур ю Оха. Хьесап дийраш хила кхачо ю Тхан.
Оха белира Мусага а‚ ХIаруне а къастам а‚ серло а‚ хьехам а /Делах/ кхоьруш болчарна.
Ишттанаш бу уьш‚ шаьш кхоьруш шайн Кхиош-кхобучух‚ И гуш воццушехь‚ уьш бу сахьтах /кхоьруш/ бегабеш /эгош/.
ХIара /КъурIан/ беркате хьехам бу‚ Оха ша боссийна болу. Аша цунна инкарло йо?
Оха белира ИбрахIиме а хьалха шен нийса некъ‚ Тхо и вевзаш дара.
Цо аьллера шен дега а‚ цуьнан къоме а: "ХIорш хIун суьрташ ду‚ шу шайна гуора оьхуш долу?"
Цара элира: "Тхуна тхан дай а карийна-кх царна Iибадат деш".
Цо элира: "Шу а‚ шун дай а хилла-кх билгалчу тиларчохь".
Цара элира: "Хьо тхуна веъна-те бакъдолчуьнца‚ я хьо забар ечарех ву-те?!"
Цо элира: "ХIаъ‚ шун Кхиош-кхобург ву стигланийн а‚ лаьттан а Кхиош-кхобург‚ Ша уьш кхоьллина а ву /хIумма йоцчу хIуманах/‚ со оцунна тIехь тешалла дечарех ву.
Делаца дуй боу аса шун цIушна янне а мекарло йийр ма ю аса шу /царех/ гена девллачул тIаьхьа‚ баккъаш берзийна".
ТIаккха цо царех кийсакаш йира‚ церан йоккханиг йиссалц – уьш цунна тIе берза мегара.
Цара элира: "Хьан дина хIара вайн делашна? Баккъалла а, и зулам диначарех ву-кх!"
Элира: "Тхуна хезира цхьа кIант уьш /вай делий/ хьехабеш‚ цунах ИбрахIим олу".
Элира: "Схьавалаве иза нехан бIаьргашна хьалха – цара тешалла дан мегара".
Цара элира: "Ахьа дина хIара тхан делашна‚ хIай ИбрахIим?"
Цо элира: "ХIан-хIа. И дина хIокхучарех воккхучо. Аша цаьрга хаттийша‚ уьш бистхуьлуш хиллехь!"
Уьш шайна тIебирзира‚ цара элира: "Баккъалла а, шу ду-кх зуламхой!"
ТIаккха уьш шайн кортошна тIе охьабахийтира: "Хьуна ма хаьий уьш бист ца хуьлий".
Цо /ИбрахIимо/ элира: "Ткъа аша Iибадат до‚ Дела а вуьтий‚ шайна хIумманца а пайда ца бечунна‚ зен ца дечунна?
Туф! Шуна а‚ Дела а витина‚ аша Iибадат дечарна а! Шу хьекъале ца хуьлу-те?"
Цара элира: "Вагаве и /ИбрахIим/‚ гIо де шайн делашна‚ шаьш /гIуллакх/ деш хиллехь!"
Оха элира: "ХIай цIе! Хьох хилалахь ИбрахIимна шело а‚ маршо а".
Царна йийзира цунна дуьхьал мекарло – Оха уьш хилийтира доккха зен хиллачарех.
Оха кIелхьараваьккхира иза а‚ ЛутIа а‚ ша Оха Iаламашна беркате динчу лаьтта.
Оха цунна велира Исхьакъ а‚ кхин совгIатана ЯIкъуб а. /Уьш/ берриге а хилийтира диканаш.
Оха царех хилийтира тхьамданаш. Тхан омраца шаьш /нахана/ нийса некъ гойтуш‚ Оха цаьрга хаийтира диканаш дар а‚ ламаз хIоттадар а‚ закат далар а‚ уьш хилира Тхуна Iибадат деш.
ЛутIана а делира Оха хьукма а‚ Iилма а‚ Оха и кIелхьараваьккхира юьртара ша боьханаш деш хилла йолчу‚ баккъалла а, уьш хилира вонан нах‚ песакъаш.
Оха иза /ЛутI пайхамар/ воьллира Тхан къинхетам чу. Баккъалла а, иза дикачарех ву.
Нухь а‚ цо кхайкхира хьалха‚ Оха цунна жоп делира‚ кIелхьараваьккхира иза а‚ цуьнан доьзал а боккхачу баланах.
Оха ларвира иза Тхан аяташ харцдинчу нахах. Баккъалла а, уьш бара вочу хIуманан нах‚ Оха уьш берриге /хина/ бухабахийтира.
Давудана а‚ Сулейманна а‚ шаьшшиммо хьукма дечу хенахь /ялтин/ аренах лаьцна‚ ша нехан уьстагIаша хьаьшна хилла йолчу. Тхо хилира церан хьукманан тешаш.
Оха цунах /хьукмех/ кхетийтира Сулейман а. Массарна Оха делира хьукма а‚ Iилма а. Оха муьтIахь дира Давудана лаьмнаш – цара тасбахь а деш‚ олхазарш а‚ тхо хилира /гIуллакх/ дийраш.
Оха цунна Iамийра шуна бедарш яр‚ цара шу Iалашдархьама шун ницкъах‚ аш баркалла ца олу?
Сулейманна а /муьтIахь бира Оха/ мох-дарц хуьлуш‚ дIа-схьа лелаш Тхан омраца лаьттахула‚ Оха ша беркате дина хиллачу. Тхо хилла массо хIума хууш дерш.
ШайтIанех а хилла цунна /хIорда/ чу лелхаш‚ и доцург а‚ кхин белхаш а беш‚ Тхо хилира уьш Iалашдийраш.
Аюб а /хьахаве/. Цо кхайкхира шен Кхиош-кхобучуьнга: "Со балано лаьцна‚ Хьо къинхетам болчарех а уггар къинхетам берг ву-кх".
Оха цунна жоп делира‚ айбира цуьнца хилла бала‚ белира цунна шен доьзал а‚ цаьрца цхьаьна царах тераниг‚ Тхан гергара къинхетам хилла‚ Iибадат дечарна хьехам а хилла.
/Хьахаве/ ИсмаIил а‚ Идрис а‚ Зуль-Кифл а‚ массо а собаре хиллачарех бу.
Тхан къинхетамчу бахийтира Оха уьш. Баккъалла а, уьш дикачарех бу.
Зун-Нун а‚ дIавахара иза оьгIазвахана‚ цунна моьттура Тхан ницкъ кхочур бац шена тIехь‚ тIаккха цо кхайкхира боданехь: "Хьо воцург кхин Дела вац‚ вонах цIена ву-кх Хьо‚ со хилла-кх зулам диначарех".
Оха цунна жоп делира‚ и кIелхьараваьккхира сингаттамах‚ иштта кIелхьарабоху Оха муъма нах.
Закарийа /хьахаве/‚ цо кхайкхира шен Кхиош-кхобучуьнга: "Со Кхиош-кхобушверг‚ ма витахь со цхьан‚ Хьо ирс лучарех уггар диканиг ма вара!"
Цунна а жоп делира Оха‚ велира цунна /кIант/ Яхьъя‚ Оха цунна тоялийтира цуьнан зуда. Баккъалла а, уьш хилира сихлуш диканаш дарехь‚ Тхоьга кхойкхура догдохуш /Тхан дикане/‚ кхоьруш /Тхан Iазапах/. Уьш хилира Тхоьх кхоьруш.
И шен дегI Iалашдинарг а /хьехайе/‚ Оха цу чу Тхан синах хIуп элира‚ цунах а‚ цуьнан кIантах а /массо/ Iаламна делил хилийтира Оха.
Баккъалла а, хIара шун уммат цхъа уммат ду‚ Со шун Кхиош-кхобушверг а ву‚ Суна Iибадат дейша.
Цара (тIаьхьабогIучара) дийкъира шайн гIуллакх вовшашна юкъахь. Дерриге а Тхуна тIе духадоьрзу.
Диканаш деш верг‚ ша муъма волуш – хир дац цуьнан къахьегарна инкарло‚ баккъалла а, тхо цунна яздеш ду.
Хьарам ду Оха ша хIаллакйинчу юьрта (-н дай) бухаберза
Яъжуж а‚ Маъжуж а гучубовллалц? Уьш массо гу лакхарчу меттигашкара тIегIертар бу.
Гергаеана бакъйолу ваIда‚ цатешаш хиллачеран бIаьргаш тIебаьлла: "Ма бала бу-кх вайна‚ вай дар-кх хIара тергал ца деш‚ вай хилла-кх зулам динарш".
Баккъалла а, шу‚ Дела а витина‚ аша шайна Iибадат деш берш а‚ жоьжахатин ягориг ю‚ шу цу чу гIур долуш а ду.
Уьш делий хиллехьара – цу чу гIур бацара‚ массо а цу чохь гуттар лаьттар ву.
Царна цу чохь хала са ийзар а ду‚ царна цу чохь хезар а дац.
 Баккъалла а, шайна Тхоьгара диканиг хьалхадаьлларш – уьш цуьнан /жоьжахатина/ генахь хир бу.
 Царна хезар дац цуьнан /жоьжахатин/ шах-ших а‚ уьш шай синошна дезначохь гуттар лаьттар бу.
 Уьш сингаттаме бийр бац бокхачу кхерамо‚ царна дуьхьалкхетар ду маликаш /олуш/: "ХIара ду шун де‚ шуна хир ду аьлларг".
 Оцу дийнахь Оха тIегулйийр ю стигал‚ жайнан кехаташ тIегулдаре терра. Оха дуьххьара кхоллар долоре терра‚ карладоккхур ду иза Тхан тIехь хилла йолчу ваIдица. Баккъалла а, Тхо хилла /гIуллакх/ деш дерш.
 Оха яздинера Забура чохь хьехамал тIаьхьа: "Лаьттах ирс оьцур ду Сан дикачу леша".
 Баккъалла а, хIокху чохь кхоччуш кхетам бу Iибадат дечу нахана.
 Оха ца ваийтина хьо /массо/ Iаламна къинхетам хилла бен.
 Ахьа ала: "Суна вехьеца хаийтина шун Дела цхьаъ вуйла‚ шу муьтIахь хуьлий?"
 Уьш дIаберзахь‚ ахьа ала: "Аса дIакхайкхийна шуьга цхьанисса‚ суна ца хаьа герга ду‚ я гена ду шуна ваIда йинарг.
Баккъалла а, Цунна /Далла/ хаьа дашах хезаш дерг а‚ Цунна хаьа аш къайладоккхуш дерг а.
 Суна ца хаьа и /шуна таIзар ца деш тIаьхьа таттар/ хила тарло шуна питана /зер/ а‚ я цхьа хан яллалц бахам а".
 Ахьа /хIай пайхамар/ ала: "Сан Кхиош-кхобушверг‚ Ахьа де-кха бакъонца хьукма. Тхан Кхиош-кхобург ву Къинхетаме верг‚ Шегара гIо эца дезаш верг аша сипат дечунна тIехь".
 ХIай нах! Кхера шайн Кхиош-кхобучух. Баккъалла а, Сахьт дегар доккха-деза хIума ду.
 Оцу дийнахь‚ шуна шайна гуш‚ массо /бер/ дакхош ерг йицлур ю ша дакхийначух‚ охьабуьллур бу шен /кийрахь/ мохь болчо шен мохь /хеназа/‚ хьуна гур бу нах бехна – бехна бац уьш‚ делахь а Делан Iазап чIогIа ду.
 Нахах ву ша Делехь къуьйсуш верг /цхьа а/ Iилма доцуш‚ ша тIаьхьахIуттуш верг массо кIоршаме шайтIанна.
 Цунна /шайтIанна/ язделла шеца доттагIалла лелийнарг ша тилор а ву‚ цIеран Iазапе дIанисвийр а ву‚ аьлла.
 ХIай нах! Шу хиллехь юха дендина /гIовтторах/ шекончохь – Оха шу кхоьллина поппарах‚ тIаккха тIадамах‚ тIаккха цIийнан улхах‚ тIаккха жижиган кийсаках‚ хорма йолуш долчух а‚ хорма йоцуш долчух а шуна билгала даккхархьама /Тхан ницкъ гайтар/. Оха дIанисдо /шу/ беран цIийна чохь Тхайна ма луъу цIе тоьхна хан тIеккхаччалц‚ тIаккха Оха арадоху шу бер хуьлий‚ тIаккха шу тIекхиархьама шайн ницкъана. Шух лешверг а ву‚ шух /къанваларца/ уггар сийсазчу дахарна тIеверзош верг а ву‚ шена Iилмал тIаьхьа хIумма ца хаийтархьама. Хьуна го латта дакъаделла. Оха шена тIе хи доссийча и деттало‚ деста‚ /цуьнца/ кхуьу массо хаза шишша тайпа /яраш/.
 Иза ду – Дела хиларна бакъдерг‚ Цо денбийриг хиларна белларш‚ Иза хиларна массо хIуманна тIехь ницкъберг.
 /Иза ду/ – Сахьт догIург хиларна‚ цу чохь шеко яц‚ Дела хиларна юха денбина гIовттор болуш кешнийн чохь берш.
 Нахах ву ша Делехьа къуьйсуш верг‚ шегахь Iилма а доцуш‚ нийса некъ боцуш‚ нуьре долу жайна доцуш.
 /Куралла ярца/ шен лаг дIагIертош Делан новкъах /нах/ тилабархьама. Цунна дуьненахь а сийсазалла ю‚ Оха Iовшуьйтур ду цуьнга Къематдийнахь цIеран Iазап.
/Цуьнга эр ду/: "И ду хьан шина куьйго хьалхадаьккхинарг бахьанехь‚ Дела цахиларна а зуламаш дийриг лешна".
Нахах ву ша Далла Iибадат деш верг уьраллин юьхьига тIехь волчух тера: шех кхиъча диканиг – цуьнца паргIатволу иза‚ шех питана (бала) кхиъча – шен юьхь тIе дIавоьрзу и /цатешарна тIе/ – дуьне а‚ эхарт а дайна цуьнан. Иза билггала эшар ду-кх!
Цо кхойкху Дела воцучуьнга‚ шена зен ца дечуьнга‚ шена пайда ца бечуьнга. Иза ду-кх генара тилар!
Цо кхойкху шена зен герга долчуьнга‚ шена /хуьлучу/ пайданал – ма вон эла ву-кх‚ ма вон накъост ву-кх /цо лаьцнарг‚ Дела а витина/!
Баккъалла а, Дала чубохуьйтур бу иман диллинарш а‚ дика Iамалш йинарш а бошмашна‚ шайн бухахула татолаш лелаш йолчу. Баккъалла а, Дала до Шена луъург.
/Шен элчанна/ Дала дуьненахь а‚ эхартахь а гIодийр дац моьттуш хилларг – цо муш дIатосийла тхов тIе ирх оллавала‚ тIаккха хададойла /шен лаг/‚ тIаккха хьожийла шена‚ дIадехьний-те цуьнан мекарлос и оьгIазвохуьйтург /Делан элчанан мостагIий цунна хуьлучу кхиамашна оьгIазбовлахь – шайн тховтIе муш кхозийн ирх оллойла уьш – лойла уьш, Дала Шен элчанна гIо дийр ду/.
Иштта доссийра Оха и /КъурIан/ билгала аяташ хилла‚ Дела хиларна нисвеш Шена луург.
Баккъалла а, иман диллинарш а‚ яхIудийш а‚ сабиинаш а‚ насараш а‚ цIеран гIуллакх деш берш а‚ /Делаца/ накъост лаьцнарш а... Баккъалла а, Дала къастор ду царна юккъехь Къематдийнахь. Баккъалла а, Дела массо хIуманна тIехь теш ву.
Хьуна ца го Далла сужд ма дой стигланашкахь волчо а‚ лаьттахь волчо а‚ малхо а‚ батто а‚ седарчаша а‚ лаьмнаша а‚ дитташа а‚ дийнаташа а‚ нахах дукхахболчара а? Дукхахболчарна Iазап хьакъ хилла. Дала сийсазвинарг‚ милла велахь а‚ – ма вац цунна сий айдан цхьа а. Баккъалла а, Дала до Шена луург.
ХIокху шина мостагIчо шайн Кхиош-кхобучуьнгахь къийсира. Цатешнарш – царна бедарш хадор ю цIарах‚ церан кортошна тIе дагийна хи дуттур ду.
Дагор ду цуьнца церан гайш чохь дерг а‚ чкъор а.
Царна аьчкан чхьонкарш ю.
Царна цу чуьра бала хьегарах арабовла мел лии‚ цу чу берзор бу уьш /эр ду/: "Iовша шайна цIеран Iазап!"
Баккъалла а, Далла иман диллинарш а‚ дика Iамалаш йинарш а чубухкур бу бошмашна‚ шайн бухахула татолаш лелаш йолчу‚ хазбина хир бу уьш цу чохь дашочу чIагаршца а‚ жовхIаршца а‚ церан духар цу чохь хир ду дари.
Уьш нисбина /дуьненахь/ дашах хазачуьнга /КъурIанах/‚ уьш нисбина хастамечу новкъа.
Баккъалла а, цатешнарш а‚ шаьш /нах/ дIатоттуш берш Делан новкъах а‚ хьарамечух ларвеш долчу маьждигах а‚ Оха ша нахана цхьанисса хилийтина долчу – шена чохь волчунна а‚ арахь волчунна‚ – цу чохь зуламца /Делах/ цатешар дезаш верг – Оха Iовшуьйтур ду цуьнга лазош долу Iазап.
Хьахаде: Оха билгалъяьккхира ИбрахIимна /Хьаьжин/ цIийнан меттиг, олуш: "Ма лаца Соьца накъост цхьана а хIуманца‚ цIанде Сан цIа гуо боккхучарна а‚ хIоьттина лаьттачарна а‚ рукIе баханчарна а‚ суждане баханчарна а.
Кхайкха нахалахь хьаьжалла: уьш /муъма нах/ богIур бу хьуна гIаш а‚ массо эзачунна тIехь а‚ шаьш йогIуш хилла йолчу массо туьпара‚ боьрара
Тешалла дан шайна пайданашна‚ Делан цIе хьехаян а цхьана билгалчу деношкахь‚ Цо шайна рицкъа деллачу бежанна тIехь: даа цунах‚ дааде балане волчу пекъарна а.
ТIаккха дIайохийла цара /Хьаьж дехкарца/ шайн боьхаллаш (гIурбан бежна динчул тIаьхьа корта баша я ларга, маIарш теда…)‚ кхочушдойла шайн нузарш‚ гуобоккхийла Ширачу ЦIийнна".
/ГIуллакх иштта ду/. Делан хьурматаш даздеш верг – и цунна шена дика ду шен Кхиош-кхобучунна гергахь. Хьанал дина шуна бежанаш /даа/‚ шуна тIехь доьшуш доцуш. Генадовла цIуйн рижсах‚ генадовла харц дашах
Далла тIедирзинарш а хилла‚ Цуьнца накъост лаьцнарш ца хуьлуш. Ткъа Делаца накъост лоцург... и тера ву стиглара воьжначух‚ тIаккха олхазарш а схьалоцуш‚ я мехо генарчу меттиге дIавуьгуш волчух.
/ГIуллакх иштта ду/. Делан Iедалаш даздеш верг‚ – баккъалла а, иза дегнаш /Делах/ кхерарх ду.
Шуна цу чохь пайданаш бу цIетоьхна хан тIекхаччалц‚ тIаккха церан /урс хьакха хьанал йолу/ меттиг Ширчу ЦIийнан гергахь ю /Маккан- км генахь йолчу Минахь ю бежнашна урс хьокху меттиг/.
ХIора умматана а Iибадат даран кеп хилийтина Оха цаьрга Делан цIе хьахаяйта‚ Цо Шена рицкъина деллачу дохнан бежанна тIехь. Шун Дела цхьа Дела ву‚ Цунна муьтIахь хила: ахьа кхаъ баккха муьтIахь болчарна.
Уьш бу Дела хьахавича шайн дегнаш кхоьруш берш‚ шайна тIедеъначу вочунна собардеш берш‚ ламаз хIоттадеш берш‚ Оха шайна деллачу рицкъех напаха луш берш.
И бежана хилийтина Оха шуна Делан дин гучудоккхачу билгалонах‚ шуна цу чохь диканиг ду. Хьахае царна тIехь‚ цхьана могIара хIоьттинчу хьолехь‚ Делан цIе. Уьш шайн агIонашна тIедегча‚ даа царех‚ дааде доьхучунна а‚ ца доьхучунна а. Иштта Оха муьтIахь дина уьш /бежанаш/ шуна‚ – шу хир дацара-те баркалла олуш.
Далла ца кхочу церан жижиг а‚ церан цIий а‚ делахь а Цуьнга кхочу шуьгара /Делах/ кхерар. Иштта Цо уьш /бежанаш/ муьтIахь дина шуна аша Дела вазвархьама‚ Цо шу нийсачу новкъадаьхна хиларна‚ ахьа кхаъ баккха дикадечарна.
Баккъалла а, Дала ларбо иман диллинарш. Баккъалла а, Далла ца веза массо тешнабехк берг а‚ цатешарг а.
Магийна шайца тIом беш болчарна /тIом бан/‚ царна зулам дина хиларна. Баккъалла а, Дела царна /цу бусулбанашна/ гIодарна тIехь ницкъ болуш ву‚
Шайн цIеношкара арабаьхна болчу‚ цхьа а бакъо йоцуш‚ деккъа цара аларна: "Тхан Кхиош-кхобург Дела ву". Дала нах вовшашца ларбеш ца хиллехьара йохийна хир яра /насарийн монахийн/ Iибадат ден меттигаш а‚ килсаш а‚ /жуьгтийн/ ламазан меттигаш а‚ маьждигаш а‚ шайна чохь дуккха Делан цIе хьехош йолу. Данне а гIодийр ма ду Дала Шена /гIуллакхна/ гIодеш волчунна. Баккъалла а, Дела ницкъ болуш а‚ веза а ву.
Уьш бу Оха шаьш лаьттахь чIагIбича‚ ламаз хIоттадеш берш‚ закат луш берш‚ диканиг де‚ аьлла‚ омра деш берш‚ вочух /нах/ бухатухуш берш. Делан ю гIуллакхийн тIаьхье.
Хьо цара харцвахь – харцбина царал хьалха Нухьан а‚ Iадийн а‚ Самудийн а къаьмнаша‚
ИбрахIиман къомо а‚ ЛутIин къомо а.
Мадъян дайша а харцвира Муса а. Аса ханна тIаьхьатеттира цатешаш берш. ТIаккха Аса схьалецира уьш. Муха хилира Сан цаларар /уьш шайна Iазап дарца/!
Маса юрт хIаллакйина Оха‚ шаьш зуламе хилла йолу! Уьш шайн буха тIехь еса ю. Маса шовда деса дисина! Маса йоьгIна гIала /есса йисийна/!
Лаьттахула ца лела уьш? – хир дара царна дегнаш‚ шайца цара ойла еш‚ я лергаш‚ шайца цара ладугIуш. БIаьрса дац бIаьрзе – кийрахь долу дегнаш ду бIаьрзе!
Хьо сихво цара Iазапаца. Дала йохор яц Шен ваIда. Цхьа де хьан Кхиош-кхобучун гергахь эзар шо санна ду аша дагардеш лоручух.
Маса юрт /ханна/ тIаьхьатеттира /Iазап ца деш/ Аса‚ уьш зуламе а йолуш? ТIаккха схьалецира уьш Аса‚ Суна ду тIекхачар.
Ахьа ала: "ХIай нах! Баккъалла а, со шуна билгала кхерамча ву-кх".
Иман диллинарш а‚ дика Iамал йинарш а – царна гечдар а‚ сийлахь рицкъа а ду.
Тхан аяташна тIегIиртинарш‚ уьш ледара дахархьама – уьш жоьжахатин дай бу.
Оха ца ваийтина хьоьл хьалха цхьа а элча а‚ цхьа а пайхамар а цо сатуьйсучу хенахь цуьнан сатийсамийн чу шайтIа ца оьккхуш‚ тIаккха Дала дIадоккхуш бен шайтIано кхоьссинарг‚ тIаьхьа Дала хьукма дойтур ду Шен аяташка. И Дела хууш верг а‚ хьукма деш верг а ву.
/И ду/ шайтIано кхоьссинчух питана дархьама шайн дегнашкахь цамгар йолучарна‚ шайн дегнаш къиза долучарна. Баккъалла а, зуламхой генарчу /барт/ эгIарехь бу.
Iилма деллачаьрга хаийтархьама‚ иза хьан Кхиош-кхобучуьнгара бакъдерг хилар‚ цунах тешийла уьш‚ мукIар хилий Цунна церан дегнаш. Баккъалла а, Дела ма ву нисбеш верг иман диллинарш нийсачу новкъа.
ДIа тилар бац цатешнарш цунах шекончохь латтарах‚ шайна тIе цIеххьана Сахьт кхаччалц‚ я шайна тIе Iахар дийнан Iазап кхаччалц.
Паччахьалла оцу дийнахь Делан ду‚ Цо хьукма дийр ду царна юккъехь. Ткъа иман диллинарш а‚ дика Iамалш йинарш а – ниIматан бошмашкахь хир бу.
Цатешнарш а‚ Тхан аяташ харцдинарш а – уьш бу шайна сийсаза долу Iазап хир дерш.
Делан новкъахь дIакхелхинарш‚ тIаккха байина‚ я белларш – даллане а хаза рицкъа лур ду царна Дала. Баккъалла а, Дела – И ву-кх рицкъа лучарех уггар диканиг.
Цо чу бухкур бу уьш шаьш шайна реза долчу чугIойлина /ялсамани чу/. Баккъалла а, Дела ма ву хуург а‚ дукха собаре верг а.
Иштта ду иза. Милла велахь а /муъма нахах/ ша шена /керстанаша/ динчул /царна/ таIзар а дина‚ тIаккха шена /цара юха а/ зулам дина – данне а цунна гIодийр ду Дала. Баккъалла а, Дела бехк тIера боккхург а ву‚ гечдийриг а ву.
И /гIо ду/ Дела хиларна буьйса дийнан чу йохуьйтуш‚ де - буьйсанчу дохуьйтуш‚ Дела хиларна хезаш верг а‚ гуш верг а.
И /гIо ду/ Дела – Иза хиларна бакъдерг‚ И воцуш цара кхойкхург – и хиларна харцдерг‚ Дела – Иза хиларна лекха верг а‚ воккха верг а.
Хьуна ца го Дала доссийна стиглара хи – тIаккха лаьтта хуьлу сенделла. Баккъалла а, Дела ву тIекере верг а‚ девзаш верг а.
Цуьнан ду стигланашкахь дерг а‚ лаьттахь дерг а. Баккъалла а, Дела – И ву хьоле верг а‚ хастаме верг а.
Хьуна ца го‚ Дала шуна болх бойтуш бу лаьттахь мел долчуьнга‚ кемане а – лела и хIорда чухула Цуьнан омраца‚ Цо сацайо стигал лаьтта тIе йожарх‚ Шен пурбанца а бен. Баккъалла а, Дела нахах доглозуш верг а‚ къинхетаме верг а ву.
И ву шу дендина‚ тIаккха долуьйтуш‚ тIаккха дендеш верг. Баккъалла а, адам – керста ду-кх.
ХIора умматана Оха хилийтина Iибадат ден меттиг‚ цара шена Iибадат а деш. Хьоьца ма къуьсийла цара гIуллакхехь. Хьан Кхиош-кхобучуьнга кхайкха /уьш/. Баккъалла а, хьо нийсачу новкъахь ву.
Цара хьоьца къийсахь‚ ахьа ала: "Далла дика хаьа аша деш дерг".
Дала хьукма дийр ду шуна юккъехь Къематдийнахь шуна шегахь хилпало хиллачохь.
Хьуна ца хаьа Дела хууш вуй-ла стиглахь а‚ лаьттахь а мел дерг? Баккъалла а, иза жайна чохь ду. Баккъалла а, иза Далла атта ду.
Цара Iибадат до‚ Дела а вуьтий‚ Цо шеца цхьа а делил ца доссийнчунна‚ шайна шех лаьцна цхьа а Iилма доцучунна. Ма вац зуламхошна цхьа а гIоьнча.
Шайна тIехь Тхан билгала долу аяташ дешча‚ хьуна хаало цатешачерийн яххьашкахь инкарло. Лата кийча бу уьш шайна тIехь Тхан аяташ доьшучаьрца. Ахьа ала: "Аса дуьйций шуна цул вочух? – ЦIе ю Дала цатешначарна ваIда йина йолу‚ ма вон тIекхачар ду-кх!"
ХIай нах! Масал далийна‚ ладогIа цуьнга. Баккъалла а, Дела а витина‚ аша /Шега/ кхойкхучо цхьаьллига цхьа моза а кхуллур бац‚ уьш цунна гулбелча а. Мозано шайгара цхьа хIума яьккхича – иза цуьнгара юха ца яккхало царна. Ледара ваьлла лоьхург а‚ шегара лоьхург а.
Цара ца вазвира Дела ша вазван ма-веззара. Баккъалла а, Дела нуьцкъала верг а ву‚ веза верг а ву.
Дала хоржу маликех а /пайхамаршка/ элчанаш‚ нахах а /нахе элчанаш/. Баккъалла а‚ Дела хезаш верг а ву‚ гуш верг а ву.
Цунна хаьа царал хьалха хилларг а‚ царал тIаьхьа дерг а‚ Деле духадоьрзу гIуллакхаш.
ХIай иман диллинарш! РукIе гIуо‚ суждане гIуо‚ Iибадат де шайн Кхиош-кхобучунна‚ диканиг де - шу даккхийден там бу.
Къахьега Делехь ша къахьега ма-деззара‚ Цо шу хаьржина‚ ца йина шуна динехь цхьа а хало‚ шун ден ИбрахIиман миллатах /ду и шун дин/‚ Цо аьлла шух бусулбанаш хьалха а‚ хIокху /КъурIан/ чохь а‚ элча шуна тIехь теш хилийтархьама‚ шу а тешаш хилийтархьама нахана тIехь. Ламаз хIоттаде‚ закат ло‚ Делаца чIагIло. И ву шун вали – дика вали а ву‚ дика гIоьнча а ву.
 Ирсе бу муъма нах.
 Уьш бу шайн ламазашкахь муьтIахь берш.
 Уьш бу десачу хабарех гена бовлуш берш.
 Уьш бу закат доккхуш берш.
 Уьш бу шайн эхье меженаш ларъеш берш.
 Шайн зударшна а‚ я шайн аьтту куьйгаша доладиначарна а бен /тIе ца гIерташ берш/ – тIаккха уьш бехке бац.
 Царел дехьа кхийдинарш – уьш дозанах бевларш бу.
 Уьш бу шайх тешна дитина хIума а‚ шайца хилла барт а Iалашбеш берш.
 Уьш бу шайн ламазаш лардеш берш.
Уьш бу верасаш.
Шайна ирсана Фирдавс кхочур ерш‚ уьш цу чохь гуттар лаьттар болуш.
Оха кхоьллина адам /хIалхара стаг Адам/ цIеначу поппарах (топпарах).
ТIаккха хилийтина Оха цунах тIадам чIогIачу меттигехь.
ТIаккха тIадамах декъа цIий кхоьллира Оха‚ декъачу цIийх кхоьллира Оха жижиган кийсиг‚ жижиган кийсагах кхоьллира даьIахкаш‚ тIаккха даьIахкий тIе жижиг дуьхийра (диллира) Оха, тIаккха Оха кхиийра кхин кхоллар. Беркате хилла Дела – кхоллархойх уггар диканиг.
ТIаккха‚ баккъалла а, шу цул тIаьхьа лийр ду.
ТIаккха‚ баккъалла а, шу Къематдийнахь дендийр ду.
Оха кхоьллира шуна тIехула ворхI некъ /стигал/ – Тхо ца хилира кхолларах гIовпал.
Оха доссийра стиглара хи барамца‚ и сацийра Оха лаьттахь‚ Тхо и дIадахийта а ницкъ болуш ду.
Оха кхиийра шуна цуьнца /догIанца/ хурманан а‚ кемсийн а бошмаш‚ шуна цу чохь дуккха стоьмаш а бу‚ аша царех боу.
Сайнаъ ламанах схьадолуш долу дитт а /кхоьллина Оха/‚ цунах долу даьтта а‚ чамбийриг а юучарна.
Баккъалла а, шуна дохнехь масал ма ду: Оха шуна малайо церан кийрахь йолчух‚ шуна цаьргахь дуккха пайданаш а бу‚ царех аша доу.
Царна /бежанашна/ тIехь а‚ кеманна тIехь а шу леладо.
Оха вахийтира Нухь шен къомана тIе. Цо элира: "ХIай сан къам! Аша Iибадат де Далла‚ шуна вац И воцург кхин дела‚ шу ца кхоьру?"
Цуьнан къомах цатешаш хиллачерийн элаша элира: "ХIара-м адам бен дац‚ шу санна‚ иза лууш ву шуна тIехь хьалавала‚ Далла лиънехьара Цо маликаш дохкуьйтур дара. Тхуна ца хезна оцунах тхан хьалхалерчу дайшкахь а.
Иза /Нухь/ жинех волу стаг бен ма вац‚ шу хьовсал цуьнга цхьа хан яллалц".
Цо /Нухьас/ элира: "Со Кхиош-кхобуш волу сан Дела‚ Ахь гIо делахь суна цара со харцварна".
Оха хаам бира цуьнга вехьеца: "Кема де Тхан бIаьргийн хьалха‚ Оха вехьеца хаийтарца‚ Тхан гIуллакх деъча‚ пеш кхехкича‚ цу чу /кеманна тIе/ лахка хIораннах шишша тайпа а‚ хьан доьзал а‚ царех шайна тIехь дош хьалхадаьлларш боцурш. Соьга ма хьехабелахь зулам динарш. Уьш хина бухабохуьйтур бу".
Хьо а‚ хьоьца верг а кеманна тIехь дIанисвелча‚ахьа алалахь: "Хастам бу Далла‚ тхо хьалхадаьхначу зуламечу къомах".
Ахьа алалахь: "Со Кхиош-кхобуш волу сан Дела‚ охьавоссавелахь со беркатечу меттигехь‚ Хьо уггар дика охьавоссориг ву-кх."
Баккъалла а, цу чохь делилаш ду-кх‚ Тхо хилла-кх зуьйш.
ТIаккха Оха кхиийра царал тIаьхьа кхин тIаьхье.
Оха вахийтира цаьрга царех элча‚ Iибадат де Далла‚ шуна вац Иза воцург кхин Дела‚ аьлла. Шу ца кхоьру?
Цуьнан къоман цатешаш хиллачу‚ эхартаца цхьаьнакхетар харцдеш хиллачу‚ Оха дуьненан дахарехь шайга зовкх хьегийтинчу элаша элира: "ХIара-м адам бен дац‚ шу санна‚ аша юучух юу цо‚ аша молучух молу цо.
Шу мукIар хилахь шаьш санначу адамна‚ тIаккха‚ баккъалла а, ма эшнарш ду-кх шу.
Цо ваIда йина шуьца‚ шу делча‚ шух латта а‚ даьIахкаш а хилча‚ шу арадохур ду‚ аьлла.
Ма гена ю-кх‚ ма гена ю-кх шуьца йина ваIда!
ХIара вайн дуьненан дахар бен кхин дахар дац‚ ле вай‚ деха вай – вай юха дендийр дац.
И /элча/ ву веккъа Далла тIе харцдерг кхоьллина стаг‚ вай цунах тешар дац".
Цо /элчано/ элира: "Сан Кхиош-кхобушверг‚ Ахьа суна гIо делахь цара со харцварна".
Цо /Дала/ элира: "Цхьа кIеззигчу /хенахь/ уьш дохкобевлла хир бу хьуна".
Уьш схьалецира татано‚ лаца хьакъ болуш‚ Оха нехаш йира царех‚ делла дала зуламе къам!
ТIаккха‚ царел тIаьхьа‚ кхиийра Оха кхин тIаьхьенаш.
Хьалхадер дац цхьа а уммат шен Iожаллал‚ тIаьхьа дуьсур а дац.
ТIаккха тIеттIа бахийтира Оха Тхан элчанаш. Мацца а умматана тIе шен элча веъча – цара и харцвира‚ Оха царех цхьаберш вукхарна тIаьхьабахийтира. Оха царех хилийтира дийцарш. Белла бовла цатешаш болу нах!
ТIаккха Оха вахийтира Муса а‚ цуьнан ваша ХIарун а Тхан аяташца а‚ билгалчу делилаца а
ФирIавнна а‚ цуьнан элашна а тIе – уьш курабевлира‚ царех хилира лакхабовла гIерта нах.
Цара элира: "Тхо тешар ду‚ ткъа‚ тхо санначу шина стагах‚ цу шиннан нах тхуна /леш хилла/ гIуллакхдеш а болуш?"
Цара и шиъ харцвира‚ шаьш хIаллакьхиллачарех хилира.
Оха делира Мусага жайна‚ уьш нислур бацара-те‚ аьлла.
Оха хилийтира Марьяман кIантах а‚ цуьнан нанах а делил. Оха дIалачIкъан нисдира и шиъ лекхачу меттиге‚ шен чIагIо а‚ шовда а долчу.
ХIай элчанаш! Даа цIеначух‚ Iамал е диканиг! Баккъалла а, Со аша деш дерг хууш ву шуна.
Баккъалла а, хIара шун уммат цхьа уммат ду‚ Со шун Кхиош-кхобург ву‚ Соьх кхералаш.
Цара хадийра шайн гIуллакх вовшийн юккъехь тобанашца. Массо тоба шегахь долчуьнца яккхиеш ю.
Бита уьш шайн кегари чохь хан тIеккхаччалц.
Царна моьтту-техьа Оха шайна шеца бахам а‚ кIентий а луш хилар
Оха шайна диканаш сихдар ду? ХIетте а ца хаало-кх царна.
Баккъалла а, шаьш шайн Кхиош-кхобучух кхерарах эгна берш‚
Шаьш шайн Кхиош-кхобучун аятех тешаш берш‚
Шаьш шайн Кхиош-кхобучуьнца накъост ца лоцуш берш‚
Шаьш шайна деллачу рицкъанх /сагIа/ луш берш‚ шайн дегнаш кхоьруш берш‚ шаьш шайн Кхиош-кхобучунна тIе юха боьрзур болу дела‚-
Уьш бу диканийн тIе сихбелларш‚ уьш царех /шайн диканех/ хьалха кхуьур бу!
Оха тIе ца дуьллу сина цуьнан ницкъ кхочург бен. Тхоьгахь ду жайна‚ ша бакъдерг дуьйцуш долу‚ царна зулам дийр дац.
Церан /керстанийн/ дегнаш оцунах /бакъдолчух/ дIатиларчохь ду‚ царна уьш йоцурш а /кхин вон/ Iамалаш ю шаьш еш йолу.
Царех ниIмат делларш Оха Iазапаца схьалаьцча‚ уьш мохь хьоькхуш бисира.
/Цаьрга элира/: "Мохь ма хьекха тахана – шуна Тхоьгара гIо хир дац!"
Хилла Сан аяташ шуна тIехь доьшуш – хилла шу царех юхадовлуш.
Курадевлла цуьнца /КаIбица/‚ буьйсанна /КъурIанах/ луьйш.
Цара ойла ца йо дашах‚ я цаьрга деъна церан хьалхалерчу дайшка ца деънарг?
Я царна ца вевзира шайн элча‚ цара цунна инкарло а еш?
Я цара олу: "Цуьнца жинаш ду?" И веъна цаьрга бакъдолчуьнца‚ царех дуккханнаш бакъдерг ца дезаш бу.
Бакъдерг церан дезаршна тIаьхьа даьллехьара‚ стигланаш а‚ латта а‚ цу чохь мел дерг а хIаллакьхир дара. Тхо деара цаьрга царна хьехамца‚ уьш шайна /бечу/ хьехамах бухабевлира.
Я ахьа цаьрга харж йоьху? Хьан Кхиош-кхобучун харж тоьлаш ю. Иза рицкъа лучарех уггар диканиг ву.
Баккъалла а, ахьа уьш кхойкху нийсачу новкъа.
Баккъалла а, эхартах цатешарш /нийсачу/ новкъах дIатуьлуш бу.
Оха къинхетам бинехьара царех‚ айдинехьара царех долу зен‚ уьш кхерсташ чухьовдур ма бара шайн тилорна.
Оха Iазапаца схьалецира уьш‚ амма уьш мукIар ца хилира шайн Кхиош-кхобучунна‚ /Цуьнга/ хьаста ца белира.
Оха шайна тIе чIогIа Iазап долу неI схьаеллалц – уьш цигахь массо хIуманах догдилла буьсуш.
Иза /Дела/ ву кхоьллина шуна хазар а‚ бIаьрса а‚ дегнаш а – ма кIезиг баркалла олу-кх аша!
Иза ву кхиийна шу лаьттахь а – Цунна тIе шу гулдийр долуш а ду.
Иза ву дендеш верг а‚ долуьйтуш верг а‚ Цуьнан ду буьйса а‚ де а хьийзар‚ шу хьекъале ца хуьлу?
ХIаъ‚ цара элира хьалхалерчара аьлларг.
Цара элира: "Тхо делча‚ тхоьх латта а‚ даьIахкаш а хилча‚ тхо юха а дендийр ду?
И ваIда йинера тхуна а‚ тхан дайшна а хьалха‚ иза-м хьалхалерачийн туьйранаш бен дац".
Ахьа ала: "Хьенан ду латта а‚ цу чохь мел дерг а‚ шу хууш хиллехь?"
Цара эр ду: "Делан ду". Ахьа ала: "Шу ца кхета?"
Ахьа ала: "Мила ву ворхI стиглан Кхиош-кхобург‚ сийлахь-йоккхачу Iаршан Кхиош-кхобург?"
Цара эр ду хьуна: "/Уьш/ Делан ю-кх". Ахьа ала: "Шу ца кхоьру /Делах/?"
Ахьа ала: "Мила ву шен карахь массо хIуманан паччахьалла дерг‚ ша ларош верг‚ шена дуьхьал ларон йиш йоцург‚ шу хууш хиллехь?"
Цара эр ду: "Дела ву-кх". Ахьа ала: "Ма бозбуанчалла дина ю-кх шуна!"
ХIаъ‚ Тхо цаьрга даьхкира бакъдолчуьнца‚ баккъалла а, уьш харцлуьйш берш бу.
Дала ца лецира цхьа а кIант‚ ца хилира цуьнца цхьа а дела. ТIаккха-м массо делас ша кхоьллинарг дIахьур ма дара‚ царех цхьаберш /делий/ вукхарел лакхабевр ма бара. ЦIена ву и Дела цара Шех кхуллучух.
Къайлах дерг а‚ гучохь дерг а хууш верг‚ лакхаваьлла Иза цара шеца накъост лоцучух.
Ахьа ала: "Со Кхиош-кхобушверг‚ Ахьа гайтанне а гайтахь суна царна хир ду аьлларг /Iазап/:
"Со Кхиош-кхобушверг‚ тIаккха со ма хилийталахь зуламе нехан юккъехь".
Баккъалла а, Тхо хьоьга гайта Оха царна ваIда йинарг ницкъ болуш ду хьуна‚
Ахьа духататталахь дикачуьнца вониг. Тхо дика хууш ду хьуна цара /Далла тIе/ кхуллург.
Ахьа алалахь: "Со Кхиош-кхобушверг‚ со ларло Хьоьца шайтIанийн васвасех.
Со ларло Хьоьца‚ сан Кхиош-кхобург‚ уьш /шайтIанаш/ суна герга дахкарх".
Царех цхьанна тIе /валар/ деъча‚ эр ду: "Сан Кхиош-кхобург‚ вухаверзаве-хьа со /дуьнена/.
Дика Iамал ян мегара аса‚ айса ца еш йитинарг". ХIан-хIа! И дош ду цо /шайтIано‚ цатешачу стага/ ша аьлла долу. Церан тIехьахь дуьхьало ю уьш юха денбийр болчу дийне кхаччалц.
 Сур лекхча – гергарлонаш хир дац царна юккъехь оцу дийнахь‚ вовшашка хоьттур дац цара.
 Шайн мизан-терза дазделларш – уьш хир бу баккхийбуьйраш.
 Шен миза-терза дайделларш – уьш шаьш хIаллакбинарш бу‚ гуттар жоьжахати чохь хир бу.
 Шайн яххьаш цIаро ягаеш‚ шаьш цу /жоьжахати/ чохь кхоьллина болуш /хир бу уьш/.
 Сан аяташ ца хилира шуна тIехь доьшуш? Шу ма хилира уьш харцдеш!
 Цара элира: "Тхан Кхиош-кхобург‚ тхан докъазалла туьйлира тхуна тIехь‚ тхо хили-кх тиладелла нах.
 Тхан Кхиош-кхобург‚ арадахахь тхо цу /жоьжахати/ чуьра‚ тхо юха а тIедерзахь /къиношна/‚ – тIаккха тхо хир хьуна зуламхой".
 Цо /Дала/ элира: "ДIасовца цу чохь‚ къамел ма де Соьга!"
 Баккъалла а, Сан лех цхьа тоба хилира олуш: "Тхан Кхиош-кхобург‚ иман диллина оха‚ гечдехьа тхуна‚ къинхетам бехьа тхоьх‚ Хьо ву-кх къинхетам бечарех уггар диканиг".
Аша царех белар дира цара шуьга Сан хьехам бицбайтталц‚ шу хилира царех доьлуш.
 Баккъалла а, Аса ял ели царна тахана цара собар дарна‚ баккъалла а, уьш бу-кх толам баьккхинарш.
 Цо /Дала/ элира: "Мел лаьттира шу лаьтта тIехь шерийн барамехь?"
 Цара элира: "Тхо лаьттира дийнахь‚ я дийнан цхьана декъехь‚ хаттал дагардечаьрга".
 Цо элира: "Шу кIеззиг бен ца лаьттира‚ шу хиллехьара хууш.
 Шуна моьттина-те Оха шу кхоьллина эрна‚ шаьш Тхуна тIе дерзор дац?
 Генаваьлла Дела – бакъволчу паччахь‚ вац кхин дела Иза воцург – сийлахь йолчу Iаршан Да.
 Мила ву Делаца цхьаьна кхин деле кхойкхург‚ шена цуьнца цхьа а тешалла доцуш? – цуьнан хьесап шен Кхиош-кхобучун карахь ду. Баккъалла а, баккхийбуьйр ма бац цатешнарш.
 Ахьа ала: "Со Кхиош-кхобушверг‚ гечдехьа‚ къинхетам бехьа‚ Хьо ву-кх къинхетам бечарех уггар диканиг".
 Сурат ду Оха ша доссийна долу‚ Оха ша перз дина долу‚ Оха доссийна цу чохь билгала долу аяташ – шу кхетара дацара-те.
 Кхахьпа лела зуда а‚ кхахьпа лела стаг а – тоха цу шиннах хIоранна бIе гIаж. Шун ма хуьлийла цу шиннах доглазар Делан динехь‚ нагахь санна шу хиллехь тешаш Делах а‚ эхар /догIучу/ дийнах а. Церан шиннан а таIзар гойла муъма нахах цхьана тобанна.
 Кхахьпа лелачу стага ялор яц кхахьпа лела зуда я /Делаца/ накъост лоцу зуда а бен‚ кхахьпа лела зуда юьгур яц кхахьпа лелачу стага я /Делаца/ накъост лоцучу стага а бен‚ – хьарам дина иза муъма нахана.
 Оьздачу зударшна тIе бехк кхуссуш берш /и нахаца лела аьлла/‚ тIаккха цара виъ теш ца валавахь – тоха царна езтIкъа гIаж – кхин церан тешалла къобал ма делаш цкъа а. Уьш – песакъ нах бу.
 Шаьш цул тIаьхьа тоба а дина‚ дика Iамал йинарш боцурш – тIаккха‚ баккъалла‚ Дела гечдийриг а ву‚ къинхетам бийриг а ву.
 Шайн зударшна бехк кхуссуш берш‚ шайна тешаш боцуш‚ шаьш бен‚ – царех цхьанно тешалла дойла Делаца доьазза‚ баккъалла а‚ ша бакълуьйчарех ма ву‚ аьлла.
 ПхоьзлагIа Делан неIалт хуьлда шена‚ нагахь санна ша хиллехь харцлуьйчарех‚ аьлла.
 Цунах /зудчух/ таIзар духатухур ду цо тешалла дарца Делаца диъ тешаллица‚ баккъалла а‚ иза /и шен майра/ харцлуьйчарех ма ву‚ аьлла.
 ПхоьзалгIа Делан оьгIазло хуьлийла шена тIехь‚ нагахь санна и хиллехь бакълуьйчарех ‚ аьлла.
Делан комаьршалла а, Цуьнан къинхетам а ца хиллехьара шуна тIехь‚ И Дела тоба къобалдийриг а‚ хьукма /нийса/ дийриг ца хиллехьара /хIаллакьхир дара шу/.
Баккъалла а, и эладита деънарш – шух цхьа тоба ма ю. Шуна ма мотталаш и шуна вон ду. ХIаъ‚ и шуна дика ду. Царех хIора стагана къинах ша карадинарг ду. Царех шена тIе цуьнан /къинан/ доккханиг лаьцнарг – цунна доккха долу Iазап ду.
И шайна хезча хIунда ца моьттура муъма божаршна а‚ муъма зударшна а шайн дегнашкахь диканиг‚ цара хIунда ца элира: "ХIара билггала эладита ду-кх?"
Виъ теш валийнехьара цара цунна тIехь. Цара тешаш ца балабахь – уьш бу Далла гергахь шаьш харцлуьйш берш.
Делан комаьршалла а‚ Цуьнан къинхетам а ца хиллера шайна тIехь дуьненахь а‚ эхартахь а‚ шу лаьцна хир дара аша тIех дийцинчохь доккхачу Iазапо.
Аша тIе ма лецира и шайн маттаца‚ ма дийцира шайн баганашца шайна шеца цхьа а Iилма доцург‚ шуна моьттура и атта ду‚ иза Далла гергахь доккха ду.
Шайна иза хезча аша хIунда ца элира: "Тхуна мегар дац иза дийца. Вонах цIена ву Хьо‚ ма доккха харцдерг ду-кх хIара".
Дала хьоьху шуна ишттачунна тIе шу цкъа а ца дерзар‚ шу муъма нах далахь.
Дала билгалдо шуна аяташ. Дела хууш верг а‚ хьукма /нийса/ деш верг а ву.
Баккъалла а, иман диллинчаьргахь боьханиг даржа лууш берш – царна лазош долу Iазап хир ду дуьненахь а‚ эхартахь а. Далла хаьа‚ шуна хаац.
Делан коьмаьршалла а‚ Цуьнан къинхетам а шайна ца хиллехьара, и Дела доглозуш а‚ къинхетаме а вацахьара /хIаллак хир дара шу/.
ХIай иман диллинарш! ШайтIанан гIулчашна тIаьхьа ма хIотталаш. ШайтIанан гIулчашна тIаьхьахIоьттинарг – баккъалла цо хьоьху боьханиг а‚ инкарло а. Делан коьмаршалла шайна тIехь‚ Цуьнан къинхетам а ца хиллехьара шух цхьа а цкъа а цIанлур ма вацара. Делахь а Дала цIанво Шена луург. Дела хозуш верг а‚ хууш верг а ву.
Дуй ма боийла шух шегахь коьмаьршалла а‚ хьал а долчо гергарчаьрна а‚ мискачарна а‚ Делан новкъахь дIакхелхиначаьрна а /сагIа/ лур дац алий. КъинтIера болийла уьш‚ бехказбохийла цара. Шуна ца деза Дала шайна гечдар? Дела гечдийриг а ву‚ къинхетаме верг а ву.
Баккъалла а, оьздачу‚ /шайна боьханиг/ ца девзачу муъма зударшна бехк кхуссуш берш – дуьненахь а‚ эхартахь а неIалт аьлла царна‚ царна доккха Iазап а ду.
Оцу /къемат/ дийнахь тешалла дийр ду царна тIехь церан меттанаша‚ церан куьйгаша а‚ церан когаша а цара лелош хиллачун тIехь.
Оцу дийнахь Дала ял лур ю царна шайн бакъ дин бахьанехь‚ царна хууш ду и Дела Ша вуйла билгала бакъдерг.
Боьха /лела/ зударий – боьхачу божаршна‚ боьха /лела/ божарий – боьхачу зударшна. ЦIена /лела/ зударий – цIеначу божаршна‚ цIена /лела/ божарий – цIеначу зударшна. Уьш цIена бу цара дуьйцучух. Царна гечдар а ду‚ сийлахь рицIкъ а ду.
ХIай иман диллинарш! Шу чу ма гIолаш шайн доцчу цIеношка бакъо а ца йоьхуш‚ церан дайшка салам ца луш. Иза шуна дика ду. Шу кхетар дацара-те?
Шуна ца каравахь цу чохь /цу нехан цIеношкахь/ цхьа а – чу ма гIолаш шайна пурба даллалц. Шайга "Духа дерза" алахь – духа дерзалаш /чу ца гIош/. Иза вуно а цIена ду шуна. И Дела аша дийриг хууш ву.
Къа дац шуна бехаш нах боцчу цIеношна чу шу даха‚ шайн чохь шун хIуманаш йолчу. И Дела хууш ву аша гучудокхариг а‚ аша хьулдийриг а.
Ахьа ала муъма нахе охьатухийла цара шайн хьежар‚ шайн /божараллин/ меженаш ларйойла цара. Иза вуно а цIена ду царна. Баккъалла а, Дела девзаш ву цара дийриг.
Ахьа ала муъма зударшка охьатухийла цара шайн хьежар‚ ларйойла цара шайн /зудараллин/ меженаш‚ ма гойтийла цара шайн хазнаш цунах гучахь ерг бен‚ цара тIе кхуссийла шайн кхоллар шайн некхийн гонахьа. Цара ма гойтийла шайн хазнаш шайн марошка‚ я шайн дайшка‚ я шайн маройн дайшка‚ я шайн кIенташка‚ я шайн маройн кIенташка‚ я шайн вежаршка‚ я шайн вежарийн кIенташка‚ я шайн йижарийн кIенташка‚ я шайн /хьалхахь гIуллакх деш болчу/ зударшка‚ я шайн аьтту куьйгаша доладиначаьрна‚ я тIехьоьжуш болу шайн шовкъ дIаялла болу божаршна‚ я зударийн Iовраташка ца хьоьжучу берашна а бен. Шайн когаш ма беттийла цара шаьш хьулдина шайн хазалла довзийтархьама. Тоба де Деле массара‚ хIай муъма нах‚ шу даккхидеда мега.
Зударий балабе шайх жера-божаршна а‚ шайн лех дикачаьрна‚ маре ло шайн лай-зударий. Нагахь уьш миска хилахь – Дала хьал лур ду царна шен коьмаршаллих. Дела шорта ву‚ хууш ву.
Юхаозалуш хуьлийла /нахаца леларх/ шайна зуда ялор /маре бахар/ ца нисбелларш Дала шайна хьал даллалц Шен комаьршаллих. Шун аьтту куьйгаша доладиначарех азат бала язбала лууш берш – язбе уьш шуна хаалахь цу чохь диканиг. ДIало царна Делан бахамах‚ Цо шуна белла болчу. Ма теIабелаш шайн мехкарий кхахьбаллина тIе‚ царна лиънехь цIена хила‚ аша дуьненан дахаран хиламаш /бахам/ лоьхуш. Уьш тIетоIаш верг /кхахьбаллина/... Дела уьш тIетеIабиначул тIаьхьа гечдеш а ву‚ къинхетаме а ву.
Оха доссина шуьга билгала долу аяташ а‚ шул хьалха баханчерийн /дахаран/ масал а хилла‚ /Делах/ кхоьручаьрна хьехам а хилла‚
Дела – стигланийн а‚ лаьттан а нур ду . Цуьнан нур пенан юкъах тера ду шена чохь чиркх болчу. Чиркх шишанан чохь бу. Шиша /нур/ лепачу седах тера ду зайтунан беркатечу диттах /цIеношкахь/ латина болчу‚ малхбале а‚ малхбузе а яц. Даьтта герга ду къага шех цIе хьакха елла яцахь а. Нуран тIехь а нур ду. Нисво Дала Шен нуран тIе Шена луург. Даладо Дала масалш нахана. И Дела массо хIума хууш верг ву.
/И нур ду/ цIеношкахь‚ Дала шаьш /сийдеш/ лакха дахан а‚ шайна чохь Цуьнан цIе хьехаян а магийна долчу‚ тасбахь до Цуна Iуьйранна а‚ суьйранна а.
Нах бу /царчохь/‚ шаьш юкъахбохур боцуш йохка-эцаро а‚ эцаро а Дела хьехорах а‚ ламаз хIотторах а, закат даларх а. Уьш кхоьру /къемат/ дийнах‚ шена чохь дегнаш а‚ бIаьрса а херцалур долчу.
Дала шайна бекхам бархьама шаьш дийначух уггар хазачуьнца‚ Цо шайна совдаккхархьама Шен комаьршаллах. И Дела рицIкъ луш ву Шена луучунна хьесап а доцуш.
Цатешнарш – церан Iамалш шерачу арахь /хIуттучу/ йилбазгIалах тера ю‚ хьогах волчунна и хи ду метта‚ и цуна тIевахча – и хIумма ца карайо цуна. Цуна карийна Дела шена гергахь‚ Цо кхочушдина цуьнан хьесап. И Дела хьесапца сиха верг ву.
Я /уьш/ тера ю кIоргачу хIоьрдан чохь болчу боданах‚ ша хьулбешболчу толгIано‚ шена тIехахула толгIа йолчу‚ цуьнан тIехахула марха йолчу. Боданаш ду цхьадерш вакхарна тIехь долуш‚ цо шен куьйг ара декхча – цуна и ган ца туьга. Дала шена нур ца диначунна цхьа а нур дац.
Хьуна ца го и Дела хилар Шена тасбахь деш стигланашкахь а‚ латтахь а мел волчо‚ могIаршца /тIама деллачу/ олхазарша а. ХIоранна хиъна шен ламаз а‚ шен тасбахь а. И Дела хууш ма ву цара дийриг.
Делан ду стигланийн а‚ лаьттан а паччахьалла. Деле ду дIадерзар а.
Хьуна ца го Дала лохку мархаш‚ тIаккха хутту уьш‚ тIаккха Цо уьш хуьлуьйту тIеттIа /барз/‚ хьуна го догIа церан юккъехула долуш‚ Цо доссадо стиглара /мархийн/ лаьмнаш‚ шайна чохь тIкъес йолуш. Шена луучунна туху Цо и‚ Шена луучух духа йоккху. ТIкъесан нуро бIаьрса дIахьош лаьтта.
Харцайо Дала буьйса а‚ де а. Баккъалла а, цу чохь хьехам ма бу бIаьрса долчаьрна.
Дала кхоьллина массо дийнат хих. Царех шен гай тIехь леларг ду‚ царех шина кога тIехь леларг а ду, царех деа кога тIехь леларг ду. Кхуллу Дала Шена луург. Баккъалла а, Дела массо хIуманан тIехь ницIкъ кхочург ву.
Оха доссина билгала долу аяташ. Дала нисво Шена луург нийсачу новкъа.
Цара олу: "Тешна тхо Делах а‚ элчанех а‚ муьтIахь а хилла тхо". ТIаккха дIайоьрзу /бакъдолчу динах/ царех цхьа тоба цул тIаьхьа – уьш муъма нах бац!
Шаьш Далла а‚ элчана а тIе кхайкхича шайн юккъехь хьукам дан – царех цхьа тоба дуьхьалйолу.
Шайна хилахь бакъо – цуна тIе богIу уьш муьтIахь хуьлий.
Церан дегнашкахь цамгар ю-те‚ я шекбевла-те уьш‚ я кхоьру-те уьш Дала а‚ Цуьнан элчано а шайца нийсо ца ян? ХIан-хIа! Уьш зуламхой бу!
Баккъалла а, муъма нехан дош хили шаьш Далла а‚ Цуьнан элчана а тIе кхайкхича шайна юккъехь хьукма дан цара алар: "ЛадоьгIна Оха‚ мутIахь хилла тхо". Уьш бу баккхийбедар берш.
Далла а‚ Цуьнан элчана а муьтIахь верг‚ Делах кхоьруш верг‚ Цуьнца вочух ларлуш верг – уьш бу толам баьккхинарш!
Делаца биира цара шайн чIогIа дуйнаш ахьа шайга омра дича арадовлур ду шаьш‚ бохуш. Ахьа ала: "Аша дуй ма баа! МуьтIахь хилар дика дара /шуьгара/. Баккъалла а, Дела дика хууш ву аша дийриг".
Ахьа ала: "МуьтIахь хила Далла‚ муьтIахь хила элчана! "Уьш дIаберзахь – цуна шена тIе диллинарг ду‚ шуна – шайна тIе диллинарг ду. Цуна /элчана/ муьтIахь шу хилахь – шу нийсачу новкъахь ду. Элчана-м тIехь дац билгала дIакхачор бен.
Дала ваIда йина шух иман диллинчаьрна а‚ дика Iамалш йиначаьрна а Ша тIаьхье лур ю царна лаьттахь‚ аьлла‚ Ша царал хьалха хиллачаьрна яларах терра‚ Ша чIагIдийр ду царна шайн дин‚ Ша цуна царна реза хилла волу‚ Ша царна церан кхерамал тIаьхьа тешам лур бу (маршо лур ю)‚ аьлла. Цара Суна Iибадат дийр ду‚ цхьа а хIума Соьца накъост лоцур дац. Цул тIаьхьа керста хилларг – уьш бу песакъаш!
Аша хIоттаде ламаз‚ ло закат‚ шу муьтIахь хила элчана – шух къинхетам бан мегара.
Хьуна ма мотталахь и цатешарш (Тхан омрах) бовда лур бу лаьттахь. Церан чугIойла – цIе ю. Ма вон дIадерзар ду-кх и!
ХIай иман диллинарш! Шуьга пурба доьхийла кхузза шун аьтту куьйго дола диначаьра а‚ шух кхиъна ца ваьллачо а‚ сатасаран ламазал хьалха а‚ шаьш делкъахь бедар йоккхучу хенахь а‚ пхьуйрен ламазал тIаьхьа а – шун кхо Iоврат /йолу хан ю иза/. Шуна а‚ царна а къа дац царал /цу хенал/ тIаьхьа /чу бан/. ТIехьоьжуш бу шуна шух цхьаберш ваккхарна. Иштта билгалдоху Дала шуна аяташ. И Дела хууш верг а‚ хьукам /нийса/ дийриг а ву.
Шун бераша кхиъна баьлча пурба доьхийла цара шайл хьалхалерачаш дехарах терра. Иштта билгалдоху Дала шуна Шен аяташ. Дела хууш верг а ву‚ хьукам /нийса/ дийриг а ву.
Зударех къанбелларш‚ маре баха дог дохуш боцу – царна къа дац шайн /тIехула/ бедарш яхарах‚ хазалла гучадоккхуш бацахь. Уьш оьзда хилча – царна дика ду. Дела хозуш верг а ву‚ хууш верг а ву.
БIаьрса доцчун къа дац‚ астагI волчун къа дац‚ цомгаш волчун къа дац‚ шуна шайна а /къа/ дац аша /хIума/ яарх шайн цIеношкара‚ я шайн дайн цIношкара‚ я шайн нанойн цIеношкара‚ я шайн вежарийн цIеношкара ‚ я шайн йижарийн цIеношкара‚ я шайн ден вежарийн цIеношкара‚ я шайн ден йижарийн цIеношкара‚ я шайн ненан вежарийн цIеношкарая шайн ненан йижарийн цIеношкара‚ я шайн догIанаш шун долахь болчарийн /цIеношкара/‚ я шайн доттагIчун /цIеношкара/. Дац шуна къа аша /хIума/ яарх цхьаьна‚ я шаьш-шаьш. Шаьш цIеношна чу доьдуш салам ло шайга Делан гергара беркате а‚ цIена а хиллачу маршаллица. Иштта билгалдоху Дала шуна аяташ – шу хила мегара ойла еш.
Баккъалла а, муъма нах бу шаьш тешнарш Делах а‚ Цуьнан элчанах а‚ шаьш цуьнца /Делан элчаца/ долуш цхьана юкъара гIуллакхна тIехь дIа ца боьдуш берш цуьнга пурба дехна а бен. Баккъалла а, и хьоьга пурба доьхурш – уьш бу Делах а‚ Цуьнан элчанах а тешаш берш. Цара хьайга пурба дехча шайн цхьацца гIуллакхна‚ пурба ло царех хьайна луучунна‚ гечдар а деха царна Деле. Баккъалла Дела гечдийриг а ву‚ къинхетам бийриг а ву.
Аша ма де элчанан кхайкхар шайна юккъехь шайх цхьаболчарийн вакхарга кхайкхарх тера. Далла бевзаш бу шух лачIкъа буьйларш. Ларлойла и цуьнан /элчанан/ омрана хилпало еш берш питна (дуьненан бала) шайх хьаьрчарах‚ я /эхартан/ лазош долу Iазап шайх хьарчарах.
Ткъа Делан дац стигланашкахь а‚ лаьттахь а мел дерг? Цуна хаьа шу Шена тIехь дерг. Уьш Шена тIеберзинчу дийнахь Цо цаьрга дуьйцур ду цара дийнарг. И Дела массо хIума хууш верг ву.
 Беркате хили Ша къастор доссош хилларг Шен лега‚ и хилийтархьама Iаламашна кхерамча.
 Иза /АллахI-Дела/ ву стигланийн а‚ лаьттан а паччахьалла Шена дерг‚ Цо ца лаьцна доьзалхо‚ вац Цунна накъост паччахьаллехь‚ Цо кхоьллина массо хIума‚ барам бина цунна /массо хIуманна/ барамца.
 Цара лецира‚ Иза а витина‚ делий‚ цара хIумма ца кхуллу‚ уьш шаьш кхуллуш бу /Дала/. Цара дола ца до шайн синошна зенна а‚ пайденна а‚ цара дола ца до даларна а‚ дахарна а‚ дендарна а.
 Элира цатешачара: "ХIара /КъурIан/ харцдерг ду‚ ша цо /пайхамара/ кхоьллина долу‚ цунна гIо дина цу тIехь кхечу наха а". Цара деана зулам а‚ харцдерг а.
 Цара элира: "Хьалхалерачийн туьйранаш ду. Цо /Мухьаммада/ яздайтина уьш‚ уьш цунна доьшуш ду Iуьйранна а‚ суьйранна а".
 Ахьа ала: "Иза /КъурIан/ доссийна Шена стигланашкахь а, лаьттахь а къайле хууш волчо. Баккъалла а, Иза хилла гечдеш верг а‚ къинхетам беш верг а".
 Цара элира: "ХIун ду хIокху элчанна? Даар доу цо‚ базаршкахула лела иза. Доьссина хиллехьарацуьнга малик – и хир дара цуьнца кхерамча.
 Я кхоьссинехьара цуьнга хазна‚ я хир яра цунна беш цо цу чуьра юуш". Элира зуламхоша: "Шу тIаьхьахIиттина ма ду шена бозбуанчалла динчу стагана".
 Хьажал‚ муха далийна цара хьуна масалш – тилабелла уьш‚ некъ ца карабо царна.
Декъала хили Иза‚ Шена лиъча хуьлуьйтур ю хьуна цул диканиг – бошмаш‚ шена бухахула татолаш лелаш йолу‚ Цо хуьлуьйтур ю хьуна гIаланаш.
ХIаъ‚ цара харцдина сахьт. Оха кечйина сахьт харцдинчунна /жоьжахатин/ цIе.
Цунна /жоьжахатина цIарна/ уьш гича генарчу меттигера‚ царна хезар ду цуьнан дералла а‚ угIар а.
Цу чуьра готтачу меттиге шаьш кхиссича‚ дIадихкина а долуш /куьйгаш логех/‚ цара кхойкхур дара хIаллакьхиларе /и атта хир дара царна/.
/Эр ду цаьрга/: "Аша ма кхайкха тахана цхьана хIаллакьхиларе‚ кхайкха дуккха а хIаллакьхиларшка!"
Ахьа ала: "ХIара тоьлу‚ я гуттаренан беш /тоьлу/‚ ша /Делах/ кхоьручарна хир ю аьлларг? И хилира царна бекхам а‚ чугIойла - хIусам а".
Царна цу чохь шайна луург ю‚ гуттар /уьш/ лаьтташ. И хили хьан Кхиош-кхобучун жоьпаллин ваIда.
Ша уьш а‚ цара И воцчу шайна Iибадат динарш а гулбинчу дийнахь‚ Цо эр ду: "Аша тилийра хIара Сан леш‚ я шаьш /нийсачу/ новкъах бевлира уьш?"
Цара эр: "Вонах цIена ву Хьо‚ тхуна оьшуш ца хилира Хьо воцург верасаш лаца‚ делахь а Ахьа зовкх хьегийтира цаьрга а‚ церан дайшка а царна хьехам бицбаллалц‚ уьш хилира хIаллакьхилла нах".
/Эр ду Дала/: "Цара шу харцдира аша дуьйцучуьнца‚ шуна ца могу духатоха а /шайх Iазап/‚ гIо хилийта а. Милла велахь а‚ шух зулам деш‚ – цуьнга Iовшуьйтур ду Оха доккха Iазап".
Оха ца ваийтина хьоьл хьалха а элчанех цара кхача бууш‚ уьш базаршкахула лелаш хуьлуш бен. Оха хилийтира шух цхьаберш вукхарна питана. Аша собар дой? Хилира хьан Кхиош-кхобург гуш верг.
Элира Тхоьца цхьаьнакхетаре дог дохуш боцучара: "Вайна доссинехьара маликаш‚ я вайна гуш велахьара вайн Кхиош-кхобушверг". Уьш курабевлира шаьшлахь‚ дозанах бевлира уьш баларал а сов.
Шайна маликаш гинчу дийнахь – кхаъ хир бац оцу дийнахь къинош диначарна‚ цара /маликаш/ эр ду: "ЧIогIа дуьхьало ю". 
Тхо тIедаьхкира цара йинчу Iамална‚ цунах хилийтира Оха баьржина чим (ца лерира Оха церан Iамалш).
Ялсаманин дай оцу дийнахь дика хир бу чIагIбаларан меттигца а‚ вуно дика хир бу /делкъахь/ садаIаран меттигца а.
Оцу дийнахь етIар ю стигал мархашца‚ охьадиссор ду маликаш /могIаршца/ охьадиссорца.
Хьакъ-бакъ долу паччахьалла оцу дийнахь хир ду Къинхетам болчунна". И хир ду цатешачарна хала /де/. 
Оцу дийнахь зулам динчо цергаш юхкур ю шен куьйгех‚ эр ду: "Ма дакъазваьлла-кх со. Элчанца некъ лаьцна хиллехьара аса."
"Ма бала бу-кх суна! Ма лаьцнехьара аса хьенех доттагIа.
Тилийра цо со хьехамах‚ и соьга беъначул тIаьхьа. ШайтIа хилира адамна ямартхо".
Эр ду элчано: "Сан Кхиош-кхобуш волу Дела‚ баккъалла а, сан къомо хIара КъурIан дIатесна ма дити!"
Иштта хIора пайхамарна а Оха хилийтира мостагI къинош диначарех. Тоьур ду хьуна хьан Кхиош-кхобушверг хилча нисвеш верг а‚ гIоьнча а. 
Элира цатешачара: "Доьссинехьара цуьнга /хIара/ КъурIан цхьана тептарца". Иштта /доссийна Оха и/ шеца хьан дог чIагIдархьама‚ Оха дийшира и тIеттIа". 
Хьоьга богIур бац уьш цхьана масалца Тхо хьоьга догIуш бен бакъдолчуьнца‚ вуно хазачу тидарца. 
Шаьш гулбийр берш шайн яххьашкахь жоьжахатина тIе – уьш бу вонаш меттигаца‚ уггар тилабелларш некъаца.
Оха делира /хьалха/ Мусага жайна‚ вазир хилийтира цуьнца цуьнан ваша ХIарун.
Оха элира: "ДIагIо шу шиъ шаьш Тхан аяташ харцдинчу халкъана тIе". ТIаккха Оха уьш этира атарца.
Нухьан халкъ а‚ цара элчанаш харцбича‚ хин бухабахийтира Оха уьш‚ Оха хилийтира царех нахана делил‚ Оха кечдира зуламхошна лазош долу Iазап. 
Iадаш а‚ Самудаш а‚ Рассан дай а, цу юкъахь тIаьхьенаш дуккха а /хIаллакйира Оха/. 
ХIоранна Оха далийра шен масалш‚ хIора а Оха хIаллаквира хIаллакварца. 
Уьш /Маккан керстанаш/ ма бахарий юьрта тIе‚ шена тIе вонан догIа дилхина хиллачу. Ткъа уьш хилира и ца гуш? ХIан-хIа! Уьш хилира духадендаре дог ца дохуш. 
Хьо шайна гича‚ хьоьх белар до цара: "ХIара ву Дала ваийтинарг элча вина?
Вай вайн делийх дIатиладарах ца соцу-кх иза‚ вай церан тIехь собар ца дахь". ТIаьхьа хуур ду царна шайна Iазап гича‚ мила хилла уггар тилавелларг некъаца. 
Хьуна гиний и шен Делах шен дезар динарг? Ткъа хьо хир вара цуьнан тIехь векал?
Я хьуна моьтту царех дукханаш хозуш я ойла еш бу. Уьш-м бежнаш санна бен баций. ХIаъ‚ уьш вуно а тилабелларш бу некъаца. 
Хьо ца хьоьжу хьан Кхиош-кхобучунга‚ муха даржина Цо IиндагIа? Шена лиънехьара‚ Цо и хуьлийтара дара /паргIат/ сецца. ТIаккха Оха малх хилийтира цуьнан тIехь делил. 
ТIаккха Оха Тхайна тIе озадира и /IиндагI/ и дайа озадарца (кIез-кIеззиг доккхуш дIа даьккхира Оха и IиндагIа, тIаккха кIез-кIеззиг духа хуьлуьйту).
Иза ву Ша хилийтинарг шуна буьйсанах духар‚ набарах – синтем‚ Цо хилийтина дийнах духадендалар. 
Иза ву баийтинарг мох кхаъ хилла Шен къинхетамал хьалха‚ Оха охьадоссира стиглара цIена хи. 
Цуьнца Оха денбархьама белла мохк‚ и маладо Оха /шортта/ Тхаш кхоьллинчух бежнашна а‚ дуккха нахана а. 
И /хи/ даржира Оха царна юккъехь царна дагадайтархьама /Делан ниIмат/. Дуккха нах дуьхьал хилира /массо дикачу хIуманна/ керстаналла доцучунна. 
Тхуна лиънехьара‚ Оха ваийтина хир вара хIора юртахь кхерамча.
Хьо муьтIахь ма хилалахь цатешачаьрна‚ къовса царца цуьнца /КъурIанца/ доккха къовсарца. 
Иза ву ши хIоьрд хецна битинарг /я оьхучу хин ши агIо хецна йитинарг/: хIара – теза-мерза‚ хIара – дуьра-чемаза‚ Цо хилийтина цу шиннан юккъехь /йоккха/ парду а‚ чIогIа дуьхьало а /вовшех ца эва уьш/. 
Иза ву кхоьллинарг хих адам‚ Цо цуна хилийтина шен схьавалар а‚ зударийн агIорхьара /захаллин/ гергарло а. Хилира хьан Кхиош-кхобург ницIкъ кхочуш. 
Цара Iибадат до Дела вуьтий шайна пайда а‚ зен а ца дечуьнна. Хили цатешарг шен Кхиош-кхобучун дуьхьал гIоьнча.
Хьо ца ваийтина Оха кхаъ бийриг а‚ кхерам тосург а хилла бен. 
Ахьа ала: "Аса шуьга ца боьху цуна цхьа а мах‚ шена луучо шен Кхиош-кхобучун некъ лацар бен". 
Хьо тIетовжа ша дийнаволчунна /Далла/‚ лийриг воцчу‚ тасбахь де Иза хасторца. Кхачо ю Цуьнца Шен лайн къинош сов довзарца. 
Ишттанниг ву Иза Ша кхоьллина стигланаш а‚ латта а‚ цу шиннан юккъехь мел дерг ялх дийнахь‚ тIаккха дIанисвелла Иза Iаршана тIе. Къинхетаме верг ву Иза. Хатта цуьнах хуушволчуьнга. 
Шайга элча: "Сужд де Къинхетаме волчунна"‚ цара элира: "ХIун ду и Къинхетаме верг? ТIкъа оха сужд до ахьа тхуна омра дечунна". Цо совбехира уьш /Делан новкъах/ дог даларца. 
Беркате ву Ша стиглахь седарчийн тоба йинарг‚ Цо бина цу чохь чиркх а‚ нуре болу бутт а. 
Иза ву хилийтинарг буьйса а‚ де а хийцалуш шена луучунна ойла ян‚ я баркалла ала. 
Къинхетаме волчун леш бу – шаьш лаьттахь лелашберш муьтIахь хилла шайга жехIал нах бистхилча‚ олуш берш: "Салам! "
Буьсанаш йохуш берш а шайн Кхиош-кхобучун сужд деш а‚ ира хIоьттина лаьтташ а. 
Олуш берш: "Тхан Кхиош-кхобург! ДIадаккхалахь тхоьх жоьжахатин Iазап. Баккъалла а, цуьнан Iазап хилла тIедоьжна (царех ца къаьсташ). 
Баккъалла а, ма вон хили-кх иза /чохь/ латтарна а‚ /садаIа/ меттиг хиларна а".
ШIаьш сагIина луш кхоам а беш берш‚ пис ца хуьлуш берш‚ цу юккъехь хIоьттина лаьттарш /бу Цу Делан дика леш/.
Делаца кхин деле ца кхойкхуш берш‚ ца дойу са Дала ша /ден/ хьарам дина долу‚ /ден/ хьакъ долуш бен‚ зина ца до. И деш верг къица дуьхьал кхетар ву.
Шозза алсам доккхур ду цуна Iазап къемат дийнахь‚ гуттар лаьттар ву иза цу чохь сийсаза хилла. 
Ша тоба дийнариг а‚ иман диллинарг а‚ дика Iамал йинарг а воцург – уьш бу Дала шайн вонаш диканашца хийцор дерш. Хили Дела гечдеш верг а‚ къинхетаме а верг. 
Тоба а‚ дика Iамал йинарг – баккъалла а, цо тоба до Деле /къиношна/ дохко валарца. 
Харц тешалла ца деш берш‚ шаьш дессачу хабарна уллохула боьдуш – оьзда чекхболу берш. 
Шайн Кхиош-кхобучун аяташ шайна тIехь хьехийча – царна бертал ца бегаш берш къора хилла а‚ бIаьрса доцуш хилла. 
Олуш берш: "Тхан Кхиош-кхобург‚ лолахь тхуна тхан зударех а‚ доьзалах а бIаьрг бекхабалар‚ тхо хилийталахь /Делах/ кхоьручарна масал (уьш Тхуна тIаьхьахIуттуш)".
Царна ялана лур ю /ялсаманин/ хIусам цара /иманца/ собар дарна‚ цигахь царна дуьхьал догIур ду /маликаш/ маршаллица а‚ саламца а. 
Гуттар лаьттар бу уьш цу чохь. Хаза хилла латтарца а /чIагIбелла/‚ меттигца а /садаIа/.
Ахьа ала: "Шуьца бала хир бацара сан Кхиош-кхобучун‚ шун кхайкхар ца хиллехьара. Аша харцдина /Цуьнан дин/ – тIаьхьа хир ду шуна иза хилаза ца долуш дерг".
ТIа-син-мим.
ХIорш /хIума/ къастош долчу жайнан аяташ ду.
Хьо хила мега хьуо хIаллак веш уьш ца тешаш хиларна.
Тхуна лаахь‚ Оха доссор ду царна стиглара аят - тIаккха дуьсур ду церан легаш цунна /Делан аятана‚ делилна/ муьтIахь хилла.
Цаьрга ца богIу Къинхетамболчуьнгара цхьаа керла хьехам уьш цунах дIабоьрзуш бен.
Харц бира цара /элчанаш/ - тIаьхьа богIур бу цаьрга хаам‚ уьш шех ца бешаш хилла болу.
Уьш ца хьоьжу-те латта - мел дукха дика хIуманаш ялийтина Оха цуьнах /шиш-шиш/!
Баккъалла а, цу чохь делил ма ду. Ца хили-кх царех дукханаш тешаш.
Баккъалла а, хьан Кхиош-кхобург - Иза ву-кх Веза верг а‚ Къинхетаме верг а.
Кхайкхира хьан Кхиош-кхобучо Мусага: “ДIагIо зуламе болчу нахана тIе,
ФирIавнан нахана тIе. Уьш кхоьрур бацара-те?”
Цо /Мусас/ элира: “Сан Кхиош-кхобушверг‚ баккъалла а, со кхоьру-кх цара со харцварна.
Гаттало-кх сан дог‚ ца бастало-кх сан мотт а. ХIарунан тIе бахийтахь /и соьца вайтан/.
Церан суна тIехь къа ду - со кхоьру цара со вен”.
Цо /Дала/ элира: “ХIан-хIа! ДIагIо шу шиъ Тхан аяташца. Баккъалла а, Тхо шуьца ду ладугIаш.
Шу шиъ дIагIо ФирIавнан тIе‚ аша шиммо дIаала: “Тхо Iаламийн Ден элчанаш ду.
ДIабаийта тхоьца Исраилан кIентий”.
Цо /ФирIавнас/ элира: “Оха ца кхиира хьо /хIай Муса/ тхайна юккъехь /хьо/ бер а долуш‚ ахьа ма дēхира тхан юккъехь хьан дахаран шераш.
Ахьа ма дийра хьан гIуллакх‚ айхьа дийриг‚ баркалла ца олучех хилли-кх хьо”.
Цо /Мусас/ элира: “И дийра аса иштта‚ со хилира-кх тилабеллачарех.
Со дIаведира шух‚ суо шух кхеравеллачул тIаьхьа. ТIаккха делира суна сан Кхиош-кхобучо хьукам‚ Цо хилийтира со элчанех.
ХIара ниIмат ду ахьа суна ша тIехдетташ айхьа Исраилан кIентийх леш барна”.
ФирIавнас элира: “Мила ву Iаламийн да?”
Цо /Мусас/ элира: “Стигланийн а‚ латтан а‚ цу шиннан юккъехь мел долчун а Да ву-кх‚ шу /бакъдолчух/ тешаш хиллехь”.
Цо /ФирIавнас/ элира шена гонахь болчарга: “Шу ладугIаш дац?”
Цо /Мусас/ элира: “Шун Дела ву И‚ шун хьалхалерчу дайн а Дела ву”.
Цо /ФирIавнас/ элира: “Баккъалла а, /хIара/ шун элча‚ шуьга ваитина волу‚ жинийх ма ву”.
Цо /Мусас/ элира: “Малхбален а‚ малхбузен а цу шиннен юккъехь долчун а Дела ву Иза‚ шу хиллехь хьекъале”.
Цо /ФирIавнас/ элира: “Ахьа со воцург дела лацахь‚ аса хьо набахтин чохь болчарех хуьлуьйтур ма ву”.
Цо /Мусас/ элира: “Со хьайга цхьана кхаьсташ хIуманца веънехь а‚ э?”
Элира /ФирIавнас/: “Схьало и /айхьа деънарг/ хьуо хиллехь бакълуьйчарех”.
ТIаккха цо /Мусас/ шен Iаса кхоьссира - цунах къегна лехь хилира.
Цо арадаьккхира шен куьйг - иза шурул кIайн хилира хьоьжучарна.
Цо /ФирIавнас/ элира шен гонахь болчу элашка: “Баккъалла а, хIара говза волу бозбуанча ву.
Лууш ву и шу ара даха шун латтара шен бозбуанчаллица - аша хIун омра до?”
Цара элира: “Хан ло цуна а‚ цуьнан вешина а‚ бахийта гIаланашка /нах/ гулбийраш.
Хьуна тIе богIийла уьш массо говза волчу бозбуанчица”.
ТIаккъа гулбийра бозбуанчаш билгалчу дийнахь /тоьхначу/ хенахь.
Элира нахе: “Шу гулделлий?
Вай тIехьадаза мега бозбуунчашна нагахь уьш хилахь тоьлларш”.
Бозбуанчаш баьхкича‚ цара элира ФирIавне: “Тхуна баккъалла а, мах хир буй тхо хилахь тоьлларш?”
Цо (ФирIавнас) элира: “ХIаъ‚ баккъалла а, шу тIаккха /суна/ герга оьзначарех хир ду”.
Элира цаьрга Мусас: “Кхосса шаьш кхуссуш ерг”.
Цара кхоьссира шайн мушаш а‚ Iансаш а‚ элира: “ФирIавнан воззалица‚ баккъалла а, вай тоьлур ду”.
ТIаккха кхоьссира Мусас шен Iанса - цо юьдира цара мел кхоьллинарг.
Охьабигира бозбуанчаш сужд деш.
Цара элира: “Оха иман диллина Iаламийн Кхиош-кхобучунна‚
Мусан а‚ ХIарунан Кхиош-кхобучунга”.
Цо (ФирIавнас) элира: “Аша иман дилли аса шайна пурба далале? Баккъалла а, иза /Муса/ шун воккханиг ву‚ ша шуна бозбуанчалла Iаминарг‚ тIаьхьа хуур ду шуна. Аса теданне а туьдар ду шун куьйгаш а‚ когаш а дуьхь-дуьхьал‚ аса ирх ухкур ма ду шу дерриге”.
Цара элира: “Зен дац. Баккъалла а, тхо тхан Кхиош-кхобучунга дIадоьрзуш ду.
Баккъалла а, тхо /чIогIа/ лууш ду гечдан тхайна гIалаташ тхаш хиларна дуьххьашхалгIа иман диллинарш”.
Оха Мусага хаам бира вехьеца: “Сан лешца буьйсана ара вала‚ аьлла‚ баккъалла а, /ФирIавнан нах/ шуна тIаьхьа бер болуш ма бу”.
Бахийтира ФирIавно гIалашкахала гуламчаш.
/Олуш/: “ХIорш-м /Исраилан кIентий/ кIеззиг йолу цхьа ледара тоба яра.
Баккъалла а, цара вайн дегнаш ма этIо.
Баккъалла а, вай сема хила дезаш къам ма ду”.
Оха ара бехира уьш бошмашкара а‚ шовданашкара а.
Хазнашкара а‚ сийлахь меттигера а.
Иштта Оха уьш ирсана делира Исраилан кIенташна.
Уьш царна тIаьхьабелира малх кхеташ.
Шина тобана вовший гича‚ Мусан накъосташа элира: “Баккъалла а, /ФирIавнан бIо/ вайна тIаьхьа кхуьуьш бу”.
Цо (Мусас) элира: “ХIан-хIа! Баккъалла а, соьца сан Кхиош-кхобург ву‚ Цо нисвийр ву со”.
Оха вехьеца хаийтира Мусага хьан Iаса тоха хIоьрдах‚ аьлла. ТIаккха иза бекъабелира‚ хилира хIора дакъа боккхачу ламах тера.
Оха герга балира цига важаш а.
Оха хьалхаваьккхира Муса а‚ цуьнца верг а - берриге.
ТIаккъа Оха /хIордан/ буха бахитийра важа берш.
Баккъалла а, цу чохь делил ду-кх. Ца хилира царех дукханаш иман диллина.
Баккъалла а, хьан Кхиош-кхобург - Иза ву сийлахь везза верг а‚ къинхетаме верг а.
Деша царна ИбрахIиман хабар.
Цо ма элира шен дега а‚ шен къаме: “Стенна Iибадат деш ду шу?”
Цара элира: “Тхо Iибадат деш ду тхан цIушна. Тхо лаьтта царана гора дахна”.
Цо элира: “Царна шу хозий аша кхойкхуш?
Я шуна пайда беш буй цара‚ я зен деш дуй?”
Цара элира: “ХIан-хIа тхуна карийра тхан дай иштта /гIуллакх/ деш”.
Цо элира: “Шуна ца го‚ шу стенна Iибадат деш хилла‚
Шу а шун шира дай а?
ТIаккха уьш мостагIий бу-кх суна‚ Iаламийн Да воцург.
Ша со кхоьллина волу‚ Цо нисвийр ву со.
Иза ву суна даа а‚ мала а лушверг.
Со цомгаш хилча‚ Цо со таво.
Цо со волуьйтур ву‚ тIаккха ден вийр ву.
Иза ву суна чIогIа лууш верг Цо сан гIалаташ гечдойла Бекхаман дийнахь.
Со Кхиош-кхобуш волу сан Дела‚ ло суна хьекъалалла‚ со кхиаве дикачарех.
Хилийталахь суна бакъдолчун мотт тIаьхьачарийн юккъехь.
Со хилийталахь ниIматийн ялсаманийн ирс оьцучарех.
Ахьа гечделахь сан дена‚ баккъалла а, иза хили-кх тилабеллачарех.
Сийсаза ма велахь со уьш ден бийр болчу дийнахь.
Хьоло а‚ кIенташа а пайда бийр боцчу дийнахь‚
Ша цIенчу дагца Далла тIе веънарг воцчунна”.
Ялсамане гергаялора ю /Делах/ кхоьручаьрна.
Жоьжахатий гойтур ю галабаьллачаьрна.
Эр ду цаьрга: “Мичахь ю и шу шена Iибадат деш хилларг‚
Дела витина‚ шуна гIо дой цара? Я шайна гIо дой цара?”
Яххьашна тIе охьа тухур бу цу чохь уьш а‚ галабаьлларш а‚
Иблисан массо эскар а.
Эр ду цара‚ шаьш цу чохь кхуьсуш болуш:
“ТаллахIи‚ тхо ма дара билгалачу тиларчохь‚
Оха шу нисдечу хенахь Iаламийн Деца.
Тхо тила ма ца дина къинош диначаьра бен.
Ма вац тхуна шапаат дечарех цхьа а,
Дог цIена доттагI а.
Тхо духа /дуьнена/ дохуьйтуш далхьара - тхо хир ма дара иман диллнчарех”.
Баккъалла а, цу чохь делил ма ду. Ца хилира царех дукханаш муъма.
Баккъалла а, хьан Кхиош-кхобург - Иза ву сийлахь-Веза верг а‚ Къинхетаме верг а.
Харц бира Нухьан къамо а элчанаш.
Ма аьллера цаьрга церан вашас Нухьас: “Шу ца кхоьру /Делах/?
Баккъалла а, со шуна тешаме элча ма ву.
Кхера Делах‚ суна муьтIахь а хила
Аса шуьга цуьнан тIехь мах ца боьху. Суна мах балар Iаламийн Дегахь бен дац.
Кхера Делах‚ суна муьтIахь а хила!”
Цара элира: “Тхо муха теша хьоьх‚ хьуна тIаьхьа хIоьттина бухабисинарш”.
Цо элира: “Суна хаац уьш хIун деш хилла.
Церан хьесап сан Кхиош-кхобучун тIехь ду‚ шуна хаалахь.
Аса лелхор бац иман диллинарш.
Со билгала волу кхерамча бен вац.
Цара элира: “Хьо ца сацахь‚ хIай Нухь‚ хьо хир ма ву шайна тIе /оха/ тIулгаш биттинчарех”.
Цо элира: “Сан Кхиош-кхобушверг‚ сан халкъо со харц ма вина.
Ахьа кхиэл ехь суна а‚ царна а юккъехь‚ хьалха ваккхалахь со а‚ муъма нахах соьца мел верг а”.
Оха хьалхаваьккхира иза а‚ цуьнца мел верг дуьззинчу кеманан чохь.
ТIаккха Оха /хIордан/ буха бахийтира биснарш.
Баккъалла а, цу чохь делил ма ду. Ца хилли-кх царех дукхаберш муъма нах.
Баккъалла а, хьан Кхиош-кхобург - Иза ма ву Ша сийлахь-Веза верг а‚ Къинхетаме верг а.
Харцбира Iадаша элчанаш.
Цаьрга ма элира церан вашас ХIудо: “Шу ца кхоьру /Делах/?
Баккъалла а, со шуна тешаме элча ма ву.
Шу кхера Делах‚ суна муьтIахь а хила.
Аса ца боьху шуьга цуьнан тIехь мах. Суна мах балар Iаламийн Дена тIехь бен дац.
Аша бо хIора айеллачу меттигехь гIирс /билгало еш лелачаьрна/ самукъадуьйлуш.
Лоьцуш ду шу болх бен гIирсаш шаьш гуттар лаьттар ду моьттуш.
Шаьш тухуш туху аша къинхетам боцуш.
Шу кхера Делах‚ суна муьтIахь а хила.
Шу кхера Ша шуна хуург шуна шортта деллачух.
Цо шуна шортта делла дехний а‚ кIентий а,
Бошмаш а‚ шовданаш а.
Баккъалла а, со кхоьру шуна дезачу дийнан Iазапах”.
Цара элира: “Цхьатерра ду тхуна ахьа ваIда йичи а‚ хьо ваIда ечарех ца хилчи а.
ХIара хьалхалерачийн гIиллакх бен дац.
Тхуна Iазап дийр долуш дац”.
Цара иза харцвира‚ тIаккха Оха уьш хIаллакбира. Баккъалла а, цу чохь делил ма ду. Ца хили-кх царех дукханаш муъма.
Баккъалла а, хьан Кхиош-кхобург - Иза ву-кх Ша веза верг а‚ къинхетаме верг а.
Харцбира Самудаша а элчанаш.
Ма элира цаьрга церан вашас Салихьо: “Шу ца кхоьру?
Баккъалла а, со шуьга тешаме элча ву.
Кхера Делах‚ суна муьтIахь а хила.
Аса ца боьху шуьга цуьнан тIехь мах. Суна мах балар Iаламийн Дена тIехь бен дац.
Шу дуьтур долуш ду ткъа кхузахь долчун чохь кхерам а боцуш?
Бошмашкахь а‚ шовданашкахь а.
Ялтанашкахь а‚ хурманашкахь а - шен стом хьена болчу.
Аша тоьсту лаьмнех цIенош деза-дедаш.
Кхера Делах‚ суна муьтIахь хила.
Шу муьтIахь ма хила исрап дечаьрийн омрана.
Уьш бу лаьттахь боьханиг деш берш‚ диканиг ца деш берш.
Цара элира: “Баккъалла а, хьо шена бозбуанчалла диначарех ву-кх.
Хьо ма дац тхо санна адам а бен‚ даладе делил хьуо велахь бакълуьчарех”.
Цо элира: “ХIара эмкал ю. Цуна малар ду‚ шуна а малар ду билгаладинчу дийнахь.
Ма кхеталаш цунах вониг дарца - тIаккха сийлахь деза долчу дийнан Iазапо схьалоьцур ду шу”.
Цара цуна урс хьаькхира - уьш дохко баьлла Iуьйранга белира.
Iазапо схьалецира уьш. Баккъалла а, цу чохь делил ма ду. Ца хили-кх царех дукханаш муъма.
Баккъалла а, хьан Дела - Иза ву-кх Ша веза верг а‚ къинхетаме верг а.
Харцбира ЛутIан къамо элчанаш.
Ма элира царга церан вашас ЛутIас: “Шу ца кхоьру?
Баккъалла а, со шуна тешаме элча ма ву.
Шу кхералаш Делах‚ муьтIахь хилалаш суна.
Ас ца боьху шуьга цу тIехь цхьа а мах. Суна мах балар Iаламийн Дена тIехь бен дац.
Шу оьху ткъа божаршна тIе массо Iаламера?
Аша дIатосу шун Кхиош-кхобучо шайна кхоьллина хиллачу шун зударех. ХIаъ‚ шу ду-кх дозанах даьлла къам”.
Цара элира: “Хьо ца сацахь‚ хIай ЛутI‚ хьо хилланне хир ма ву арабаьхначарех”.
Цо элира: “Баккъалла а, со шун Iамална чIогIа оьгIазбахначарех ву-кх.
Со Кхиош-кхобушверг‚ кIелхIара ваккхалахь со а‚ сан доьзал а цара лелочух”.
Оха кIелхьараваьккхира иза а‚ берриге а цуьнан доьзал а‚
Цхьа къена зуда йоцург бухабисинчаьрна юккъехь.
ТIаккха хIаллакбира Оха бисинарш.
Оха доьттира царна тIе догIа. Ма вон хилира шайна кхерам тесначаьрна и догIа!
Баккъалла а, цу чохь делил ду-кх. Ца хилира царех дукханаш муъма нах.
Баккъалла а, хьан Кхиош-кхобург - Иза ву-кх ша веза верг а‚ къинхетаме верг а.
Харцбира Айкатан дайша а элчанаш.
Ма элира цаьрга ШуIайбас: “Шу ца кхоьру?
Баккъалла а, со шуна тешаме элча ма ву-й.
Шу кхералаш Делах‚ муьтIахь хилалаш суна.
Аса ца боьху шуьга цу тIехь цхьа а мах. Суна мах балар Iаламийн Дена тIехь бен дац.
Нийса хилийталаш /терзан/ барам‚ шу ма хилалаш /терза/ эшочарех.
Озалаш нийсачу терзанца.
Аша ма эшаелаш нахана церан хIуманаш‚ ма лиэлаш латта тIехь боьханиг даржадеш.
Шу кхералаш‚ Ша шу а‚ хьалхалерачийн тоба а кхоьллинчух.
Цара элира: “Хьо шайна бозбуанчалла диначарех ву-кх.
Хьо а ма дац адам бен‚ тхо санна долу. Тхо тешна ма ду‚ хьо харцлуьчарех ву аьлла.
Ахьа егае тхуна кийсигаш стиглара‚ хьо велахь бакълуьйчарех”.
Цо элира: “Сан Кхиош-кхобушверг дика хууш ву-кх аша дийриг”.
ТIаккха цара иза харцвира‚ тIаккха уьш схьалецира IиндагIан дийнан Iазапо.
Баккъалла а, цу чохь делил ма ду. Ца хилира-кх царех дуккханаш муъма нах.
Баккъалла а, хьан Кхиош-кхобург - Иза ву-кх Веза верг а‚ Къинхетаме верг а.
Баккъалла а, иза /КъурIан/ - Iаламийн Дегара охьадоссар ду.
Охьадоьссира цуьнца /КъурIанца/ Тешаме Са.
Хьан дагна тIе‚ хьо хилийтархьама кхерам тосучарех.
Билгалчу Iарбийн маттахь.
Баккъалла а, иза хьалхарчерийн жайнийн чохь а ду.
Царна ца хилла-те делил и хууш хилар Исраилан кIентийн Iеламнахана.
Оха иза /КъурIан/ доссийна хиллехьара кхечу къаьмнийн цхьаболчаьрга‚
Цара иза царна доьшура дара - хир бацара уьш цунах а тешаш.
Иштта диллина /и КъурIан харцдар/ Оха иза къиношдечеран дегнашка.
Тешар бац уьш цунах шайна лазаме долу Iазап галц.
Иза догIур ду царна цIеххьана‚ шаьш хиллачу хьолахь хаа ца луш.
Цара тIаккха эр ду: “Вайна цхьа /кIеззиг/ хан ца ло /Iазап ца деш/?
Тхан Iазапе сихло уьш?
Хьуна ца гора Оха уьш шерашкахь /дуьненахь/ бахийтича а…
ТIаккха деара цаьрга‚ шайца хир ду‚ аьлла‚ ваIда йина хилларг.
КIелхьара ца бехира уьш /Делан Iазапах/‚ царна белла хиллачу бахамо.
Оха хIаллак ца йира цхьа а юрт шена кхерамчаш боцуш
/Царна/ дагадайта. Тхо ца хилира зуламхой.
Ца доьссира цуьнца шайтIанаш (шайтIанаша ца доссина и КъурIан, цхьаболчу керстанаша ма бохху).
Тарлуш дац царна /шайтIанашна вехьешца охьадосса/‚ царна ницIкъ ца кхочу.
Уьш /шайтIанаш маликашка/ ладогIарах дIасхьакъастийна ду.
Ма кхайкха Делаца кхин деле - тIаккха хьо хир ву шайна Iазап дийрдолчарех.
Ахьа хьехам бе хьан юххера гергарчаьрга.
Хьайн тIам охьабахийта муъмин нахах хьайна тIехьахIоьттинчарна /кIеда-мерза хила царца/.
Цара хьуна Iесалла яхь‚ ахьа ала: “Со цIена ву-кх аш дечух”.
Хьо тIетовжа Ша Веза волчунна а‚ Къинхетаме волчунна а.
Шена хьо гуш волчунна хьо ира хIуттучу хенахь.
Хьан дIа-схьаидар а ду сужд дечарийн юккъехь.
Баккъалла а, Иза ву-кх хозуш верг а‚ хууш верг а.
Аса дуьйций шуна /хIай Маккан керстанаш/‚ шена тIе шайтIанаш дуссучух?
Уьш дуссу хIора харцлуьчунна а‚ къинош дечунна а тIе.
Цара /шайтIанаша маликашкара къайленаш/ хазар бозбуачашка кхуьссу‚ царех дукханаш харцлуьйш бу.
Назманчаш - царна тIехьахIутту тилабелларш.
Хьуна ца го уьш массо буьйрахь дIа-схьа уьдуш?
Цара дуьйцу шаьш ца дийриг.
Иман диллинарш‚ дика Iамалш йинарш‚ дуккха Дела хьехийнарш боцурш - царна гIо хилира шайна зулам диначул тIаьхьа. ТIаьхьа хуур ду зулам диначаьрна‚ муьлхачу хьовзарна шаьш тIехьовзур бу.
 ТIа-син. ХIорш ду КъурIанан – билгалчу жайнан а аяташ.
 Шаьш нийса некъ а‚ муъма нахана кхаъ а хилла болу.
 Уьш бу шаьш ламаз а хIоттадеш‚ закат а луш‚ уьш эхартах а тешаш бу.
 Баккъалла а, эхартах ца тешаш берш – Оха хазйина царна шайн Iамалш – иштта уьш дIа-схьа уьдуш бу.
 Уьш бу шайн Iазапан боьханиг шайна хуьлуш дерш‚ эхартахь уьш хир бу тIех эшнарш.
 Баккъалла а, /хIай Мухьаммад/ хьуна /нуьцкъала а/ дуьйцуш ду КъурIан Ша хьукаме а‚ хууш а волчун гергара.
 Мусас ма элира шен доьзале: "Суна хааели-кх цIе‚ со шуна тIавогIур ву цунах цхьа хабар дахьаш‚ я аса шуна бахьар бу цхьа бегаш болу кIогалг – шу дохдала мегара-кх".
 Иза цига веъча‚ цуьнга кхайкхира: "Декъала хили цIергахь верг а‚ цуна гонахь верг а‚ вонах цIена ву Дела – Iаламийн Да.
 ХIай Муса! Баккъалла а, Со веза волу хьукаме волу Дела ву.
Охьатаса хьайн Iаса". Шена иза /Iаса/ гича‚ етталуш текхарг санна‚ и /Муса/ дIаведира‚ вуха а ца вирзира. "ХIай Муса! Ма кхера. Ца кхоьру Сан гергахь элчанаш
Зулам динарг а бен. ТIаккха цо ша динчу вонна метта диканиг дахь – тIаккха баккъалла а, Со гечдийриг а‚ къинхетам бийриг а ву-кх.
Хьан че долла хьан куьйг – ахьа схьадоккхур ду иза кIайделла цхьа а хало а йоцуш‚ ФирIавне а‚ цуьнан къаме а долчу исс /Iаламатийн/ чохь /цхьа Iаламат ду иза/. Баккъалла а, уьш хили песакх нах.
Шайга Тхан гучадевлла‚ аяташ деъча‚ цара элира: "ХIара билгала бозбуанчалла ду!"
Царна керстаналла дира цара‚ шаьш /дагца/ тешнехь а /уьш Делера хиларах/, зулма дарца а‚ куралла ярца а. Хьажал‚ муха хилла вон леллачийн тIаьхье?
Оха делира Давуде а‚ Сулеймане а Iилма. Цу шиммо элира: "Хастам бу Далла‚ Ша тхо даздинчу Шен дукхах болчу муъма лел.
Сулеймана ийцира Давудан ирс‚ цо элира: "ХIай нах! Тхуна Iимийна олхазарийн мотт‚ тхуна делла массо хIуманах /ниIматаш/. Баккъалла а, иза билгала дозалла ду".
Гулдира Сулейманна цуьнан эскар жинех а‚ адамех а‚ олхазарех а долу - тIаккха иза (эскар) дийкъира (могIаршкахь).
Уьш зингатийн боьрана тIе кхаьчча‚ элира /цхьана/ зингато: "ХIай зингаташ! Чудолалаш шайн баннашна‚ шу хьеша ма хьешахьара Сулеймана а‚ цуьнан эскаро а‚ шайна ца хууш".
Иза вела къежира цуьнан /зингатан/ дешах‚ элира: "Сан Дела‚ ахьа суна таро лолахь хам бан Хьайн ниIматана‚ Айхьа суна а‚ сан дена а делла долчу‚ Хьо шена реза волу‚ дика Iамал ян а‚ со дIатохалахь Хьайн къинхетамца дикачу лешна юкъа".
Иза волавелира олхазарш леха‚ тIаккха элира: "Суна хIуттут хIунда ца го‚ я йоцучарех хили иза?
Аса Iазап дийр ма ду цунна чIогIа Iазап‚ я аса урс хьокхур ма ду цунна‚ я суна цхьа билгала делил дахьар ма ду цо".
Жимма хан ялийтина /еъначу хIуттуто/ элира: "Суна хиира‚ хьуна ца хиънарг‚ аса деъна хьуна Сабаъара бакъболу хаам.
Баккъалла а, суна карийна /цхьа/ зуда‚ ша царна тIехь паччахьалла деш йолу‚ цуна делла массо хIуманах /паччахьалла‚ ниIмат‚ беркат‚ хазалла и. дI. кх./‚ цуьнан сийлахь-йоккха Iарш а ю (хаза кечбийна маьнга).
Суна карийна иза а‚ цуьнан къам а сужд деш малхана‚ Дела а витина‚ хазйина царна шайтIано шайн Iамалш‚ цо дIатилина уьш /нийсачу/ новкъах - уьш нис ца ло.
Цара сужд хIунда ца до-те Далла‚ Ша Iорадоккхуш волчу хьулделларг стигланашкахь а‚ латтахь а‚ Шена хууш волчу аша къайладоккхург а‚ аша дIахьедориг а?
АллахI ву‚ кхин дела вац‚ Иза воцург‚- сийлахь-йоккхачу Iаршан Да Ша волу".
Цо /Сулеймана/ элира: "Вай хьовсур ду‚ бакъ лийна-те хьо‚ я хьо хилла-те харцлуьйчарех?
Хьада‚ хIара сан кехат эций дIагIо‚ царна хьалха кхосса иза‚ тIаккха царна юьстахвала‚ хьажа‚ цара хIун жоп лур ду".
Цо элира: "ХIай‚ элийн тоба‚ баккъалла а, кхаьчна соьга сийлахь долу кехат.
Баккъалла а, иза ду Сулейманера‚ цо /дуьйцу-кх/: "
Шу лакхадовла ма гIерта сол‚ суна тIе дуьйла мукIара а хилий (Дела цхьаъ веш)".
Цо /Билкъисо/ элира: "ХIай элийн тоба! Сацам бе суна сан гIуллакха тIехь. Со ца хилла-кх сацам беш гIуллакхан‚ шух дагайолуш бен".
Цара элира: "Вай ницIкъ болуш а ду‚ чIогIа хьуьнар долуш а ду‚ гIуллакх хьоьгахь ду-кх‚ хьажахь-ткъа‚ хIун омра до ахьа".
Цо элира: "Баккъалла а, паччахьаша шаьш юьртана чубаьхкича‚ йоха йо иза‚ цуьнан охIлах сийлахь берш сийсаза боху цара. Иштта до цара.
Баккъалла а, аса дохьуьйту царна /Сулеймангара/ совгIат‚ тIаккха хьожур ю‚ стенца буха боьрзу бахийтинарш".
Иза /Билкъисо ваийтинарг/ Сулейман волчу веъча‚ цо /Сулейманас/ элира: "Со даьхница хьоле во аша? Дала суна делларг дика ма ду Цо шуна деллачул а‚ делахь а шу шайн совгIатаца даккхийдеш ду-кх.
Вухаверза царна тIе‚ тхо догIур ду царна тIе эскарца‚ шеца уьш лалур боцчу‚ Оха арабохур бу уьш цу чуьра /шайн махкара/ сийсаза хилла‚ уьш кIелбуьсур бу".
Цо /Сулеймана/ элира: "ХIай элийн тоба! Шух муьлха вогIур вара суна тIе цуьнан /Билкъисан/ таж яхьаш‚ уьш суна тIе бахкале мукIар а хилла?"
Жинех уггар нуьцкъал долчо (Iифрито) элира: "Со догIур ду хьуна тIе цуьнца‚ хьо хьан меттигера хьалагIаттале. Со цу тIехь нуьцIкъала а‚ тешаме а ду".
Шегахь жайнан Iилма долчо элира: "Со догIур ду хьуна тIе цуьнца‚ ахьа бIаьрган негIар тохале". Шена иза /Билкъисан Iарш – маьнга/ гича‚ шена хьалхахь лаьтташ‚ цо /Сулеймана/ элира: "ХIара сан Кхиош-кхобучун дозаллех ду‚ Цо со зерхьама‚ баркалла олу аса я инкарло йо. Баркалла аьлларг - цо шен дуьхьа олуш ду‚ инкарло йинарг - баккъалла а, сан Кхиош-кхобург хьал долуш а ву‚ сийлахь а ву".
Цо элира: "Хийцам бе цуьнан Iарша тIехь‚ вай хьовсур‚ евзий цунна иза‚ я хир ю-те иза и ца евзачарех.
Иза /Билкъис/ еъча элира /цуьнга/: "Иштта ю-й хьан Iарш?" Цо элира: "Иза йолчух тера ю хIара". /Сулеймана элира шена Билкъисехь Iилма дуйла хиъначул тIаьхьа/: "Тхуна Iилма деллера цунначул /Билкъисал/ хьалха‚ тхо муьтIахь хилира /Далла/".
Иза /Билкъис/ юхатуьйхира /цхьана Далла Iибадат дарах/‚ цо иза а витина кхечунна Iибадат даро. Баккъалла а, иза ма яра ца тешачу къамах.
Элира цуьнга: "Чуйола гIалина!" Шена иза гича‚ цуна моттаделира иза алссам хи ду‚ цо шен настарш гучаехира. Цо /Сулеймана/ элира: "Баккъалла а, иза гIала ю къегинчу аьнгалех йина". Цо /Билкъисо/ элира: "Со Кхиош-кхобушверг‚ бакъалла а аса зулам ма дина сайна‚ мукIар хили со Сулейманаца цхьаьна Далла - Iаламийн Дена".
Оха вахийтира Самудашка церан ваша Салихь‚ Далла Iибадат де‚ аьлла - уьш‚ ши тоба а хилла‚ къийсабала буьйлабелира.
Цо элира: "ХIай сан къам‚ шу хIунда сихло вониг /дарца/ диканиг /дарал/ хьалха? Гечдар дехахьара аша Деле‚ шух къинхетам бан там бара".
Цара элира: "Хьо а‚ хьоьца берш бахьанехь тхуна вон билгалонаш хааелла". Цо элира: "Шун дакъа (диканиг я вониг) Далла гергахь ду. ХIаъ‚ шу ду-кх питане лоьцуш долу къам".
Цу гIалахь хиллера исс стаг‚ лаьттахь боьханиг даржадеш волу‚ диканиг а ца деш.
Цара элира: "Вовшашна дуйнаш баа Делаца‚ вай буьйсана войур ву иза а /Салихь/‚ цуьнан доьзал а‚ аьлла тIаккха эр вай цуьнан верасе: "Тхо дацара цуьнан доьзал хIаллак хуьла чохь‚ тхо бакълуьйш ма ду".
Мекарло йира цара мекарлонца‚ Оха йира /церан мекарлонан дуьхьал/ мекарло мекарлонца‚ царна ца хууш.
Хьажал‚ муха хилла церан мекараллин тIаьхье: Оха этира уьш а‚ церан къам а - берриге.
ХIорш ду церан цIенош‚ доьхна лаьтташ‚ цара зулам дина хиларна. Баккъалла а, цу чохь делил ду-кх ша хууш долчу къомана.
Оха кIелхьарабехира иман диллина хилларш‚ шаьш /Делах/ кхоьруш хилларш.
ЛутI а /вахийтира Оха шен къомана тIе/‚ цо шен къоме ма элира: "Боьханиг леладо ткъа аша? Шуна гуш ма ду и!
Шу оьху ткъа божарашна тIе безамца‚ зударий буьтий? ХIаъ‚ шу ду-кх жехIал къам".
Ца хилира цуьнан къоман дала жоп‚ шаьш алар бен: "Арабаха ЛутIан доьзал шайн юьртара. Баккъалла а, уьш ма бу цIанбала гIерташ болу нах".
Оха кIелхьара ваьккхира иза а‚ цуьнан доьзал а‚ цуьнан /цхьа/ зуда йоцург - цуьнан кхоллам бухаюьсучарех хилийтира Оха.
Оха доьттира царна тIе догIа - вон хилира шайна кхерам тесначаьрна догIа.
Ахьа ала /хIай Мухьаммад/: "Хастам бу Далла‚ салам ду Цуьнан лешна‚ Цо хаьржина хиллачаьрна. Дела тоьлу‚ я цара /Цуьнца/ лаьцна накъостий тоьлу?
Я Ша стигланаш а‚ латта а кхоьллинарг‚ шуна стиглара хи а даийтинарг /тоьлу/? Оха ялийтина цуьнца /догIица/ бошмаш‚ шайца хазалла а йолуш‚ аша ма долуьйтара дацара цуьнца /цу хица/ дитт‚ - /я кхин/ дела ву АллахIаца? ХIаъ‚ уьш ду къам‚ ша юьстахгIерташ /бакъдолчух/.
Я Ша латта хилийтинарг чIагIо хилла‚ юккъехула татолаш динарг‚ цу тIехь лаьмнаш динарг‚ шина хIоьрдан юккъехь дуьхьало йинарг‚ я /кхин/ дела ву АллахIаца? ХIаъ‚ царех дукхахберш ца хууш бу-кх.
Я Ша жоп луш верг шена гIело хиллачунна иза Шега кхайкхича‚ и зулам дIадоккхушверг‚ шу хуьлуьйтушверг лаьттан дай - я /кхин/ дела ву АллахIаца? КIеззиг ду-кх шу кхетарг.
Я Ша шу нисдешверг аренан а‚ хIоьрдан а боданашкахь‚ Ша мох бохуьйтушверг кхаъ хилла /догIа дарна/ Шен къинхетамал хьалха - я /кхин/ дела ву АллахIаца? Лакха ваьлла Дела цара /Шеца/ накъост лацарх.
Я Ша кхоллар долошверг‚ тIаккха иза карладоккхург‚ шуна рицIкъ луш верг стиглара а‚ латтара а - я /кхин/ дела ву АллахIаца? Ахьа ала: "Даладе шайн делил‚ шаьш хиллехь бакълуьйш".
Ала: "Ца хаьа стиглахь волчунна а‚ лаьттахь волчунна а къайлахьдерг Дела воцчунна". Царна хаалур дац шаьш маца юха дендийр ду.
ТIекхиъний церан хаарш эхартана? ХIаъ‚ уьш шеконехь бу цунах. ХIаъ‚ уьш цунах бIаьрса дайна бу.
Элира цатешначара: "Тхох а‚ тхан дайх а латта хилча‚ тхо арадохур долуш ду-й /кешнашкара/?
ЧIагIо йинера хIокхунца тхуна а‚ тхан дайшна а хьалха а. Иза-м хьалхалерачийн туьйранаш бен дац".
Ахьа ала: "Лела лаьттахула‚ хьажа‚ муха хилла къинош диначеран тIаьхье".
Ахьа са ма гаттаде царна‚ ма хила халонехь цара ечу мекарлонех.
Цара олу: "Маца хир ю и ваIда шу бакълуьйш хиллехь".
Ахьа ала: "Тарло герга хила шуна цхьацца аша сихдеш дерш".
Баккъалла а, хьо Кхиош-кхобушверг дозалла долуш ма ву нахана тIехь‚ делахь а царех дукхахболчара баркалла ца олу-кх.
Баккъалла а, хьо Кхиош-кхобушверг Ша хууш ву-кх церан дегнаша хьулдеш дерг а‚ дIахьедориг а.
Дац цхьа а къайлахдерг стиглахь а‚ лаьттахь а билгалчу жайна чохь /яздина/ доцуш.
Баккъалла а, хIокху КъурIано дуьйцу Исраилан кIенташна церан шена чохь хилпало йолчух дукхадерш.
Баккъалла а, иза нийса некъ бу‚ къинхетам а бу муъма нахана.
Баккъалла а, хьан Кхиош-кхобучо кхиэл йийр ю царна юкъахь Шен хьукамца. Иза сийлахь-везаверг а ву‚ хууш верг а ву.
Хьо тIетовжа Далла. Баккъалла а, хьо билгалчу бакъдолчунна тIехь ма ву.
Баккъалла а, ахьа /хIумма а/ хозуьйтур дац беллчарна‚ ахьа хозуьйтур дац кхайкхар къора болчарна уьш юхабевла а дIабевдича.
Хьо ма вац нисбешверг бIаьрса доцурш шайн тиларах. Ахьа хозуьйтур ду деккъа Тхан аятех тешаш болчарна – тIаккха уьш бу мукIар берш.
Царна дош тIедоьжча‚ Оха лаьттан кийрара схьадоккхур ду царна бежана‚ цо цаьрца къамел а ден долу. Баккъалла а, нах хилла Тхан аятех ца тешаш.
/Ахьа хьахаде/: оцу дийнахь Оха гулйийр ю хIора умматах Тхан аяташ харцдеш хиллачух цхьа тулгIе - уьш дIа-схьа нисбийр бу.
ТIаккха уьш /хьесап дечу меттиге/ беъча‚ /Дала/ эр ду: "Аша харцдира Сан аяташ? Шу ма дацара шайгахь /уьш харцдан/ Iилма долуш а‚ хIун Iамал еш хиллера шу?"
ТIедуьйжира царна тIе /Iазап бакъхиларан/ дош цара шайгара зулам далийтарна‚ уьш бист ца хуьлу.
Царна ца го-те Оха хилийтина хилар буьйса‚ шайна чохь садаIан‚ де а серладаккха. Баккъалла а, цу чохь билгалонаш ма ю тешаш долчу къомана.
Оцу дийнахь сур локхур ю - кхоьрур ву стигланашкахь мел верг а‚ лаьттахь мел верг а Далла лиънарг воцург. Массо а Цуьнан тIе вогIур ву мукIар а хилла.
Хьуна гур ду лаьмнаш‚ хьуна шаьш Iуьллуш ду моьттуш - амма уьш дIа-схьа лелаш хир ду мархаш санна - Делан кхоллар ду иза‚ Ша массо хIуманна хьукам динчу. Баккъалла а, Иза аша дийриг дика хууш верг ву-кх.
Дикачуьнца веънарг - цуна цул диканиг /ша деъначух/ хир ду‚ уьш кхерамах оцу дийнахь маьрша хир бу.
Вочуьнца веънарг - юьхь цIарга ерзийна хир ю цуьнан. Аша еш хиллачу Iамалашца бен бекхам хир бу-й шуна?
Суна омра дина хIокха /Макка/ гIалин Дена Iибадат де аьлла‚ Ша иза хьарам йина йолчу‚ Цуьнан ду массо хIума а. Суна омра дина со мукIар хиллачех хила‚ аьлла.
КъурIан деша аьлла а‚ нисвелларг /цу КIуръана тIе/ иза нислуш ву шена. /Нах иманах/ тилошболчунга ахьа ала: "Со кхерам тосучарех ву".
Ахьа ала: "Хастам бу Далла. Цо гойтур ду шуна Шен аяташ - тIаккха шуна уьш девзар ду. Хьан Кхиош-кхобург ма вац цара дечух гIапал".
 ТIа-син-мим.
 ХIорш ду хIуманаш билгалдечу жайнан аяташ.
 Оха дуьйцу хьуна Мусан а‚ ФирIавнан а хабарех цхьадерш бакъдолчунца тешачу къамана /пайда хилийтан/.
 Баккъалла а, ФирIавн вазвелира лаьттахь‚ шен нахах тобанаш йира цо‚ царех цхьа тоба гIелъеш. Цо байара церан кIентий‚ дийна буьтура церан зударий. Баккъалла а, иза хилира /хIума/ толхочарех.
 Тхуна лиира шаьш лаьттахь гIелбина хиллачарех къинхетам бан а‚ царех имамаш бан а‚ уьш ирс оьцурш бан а,
 Уьш чIагIбан лаьттахь‚ ФирIавна а‚ ХIаманна а‚ цу шиннан эскарна а гайта уьш шех кхоьруш дерг.
 Оха хаам бира Мусан нене вакхаве иза‚ аьлла. Хьо кхерахь цунах /Мусана бохам хиларах/‚ ахьа кхосса иза хIоьрдан чу - кхера ма кхера‚ са ма гатде - Оха вухаверзор ву иза хьуна‚ хуьлуьйтур ву иза элчанех.
 Иза схьаваьккхира /Нил хина чуьра/. ФирIавнан доьзало цунах шайна мостагI а‚ сингаттам а хилийтан. Баккъалла а, ФирIавн а‚ ХIаман а‚ цу шиннан эскар а хилира къинош динарш.
 ФирIавнан зудчо элира: "Суна а‚ хьуна а бIаьргийн марзо ю-кх! Ма ве иза‚ вайна пайда бан мега цо‚ я вай доьзалхо лоцур цунах - царна хаалуш дацара…/оцунах хиндерг/.
Мусан ненан дог даьсса Iуьйренга делира. Иза герга яра цуьнца гучу яла Оха цуьнан дог чIагIдина ца хиллехьара иза /Мусан нана/ хилийтархьама /Делан ваIдех/ тешачарех.
Цо элира цуьнан йише: "Хьада‚ цуьнан тIаьхьа гIо". Иза хьоьжура цуьнга агIорхьара‚ царна ца хууш.
Оха хьарам бира цуна и вакхон зударий хьалха. ТIаккха цо элира: "Аса нисдой шу цIийнан охIлана тIе шуна иза кхобург волчу‚ шаьш цуна хьехамчаш а хуьлуш".
ТIаккха Оха вуха верзира иза шен нене‚ цуьнана бIаьрг марзбала а‚ цо сагат ца дан а‚ цуна хаийтархьама а Делан ваIда хьакъ-бакъ хилар‚ делахь а царех дукхачаьрна ца хаьа-кх.
Иза /Муса/ кхиъна ваьлча‚ нисвелча‚ Оха цуна делира хьукам а‚ Iилма а. Иштта бекхам бо Оха дикачаьрна.
ШахIарна чоьхьавелира иза цуьнан нах гIапал болчу хенахь. Цуна карийра цу чохь ши стаг вовшех леташ: хIара хIокхун тобанех‚ важа - хIокхун мостагIех. Цуьнга гIо дийхира цуьнан тобанех волчо цуьнан мостагIех волчунна тIехь. Мусас цуна буй туьйхира - цо иза чекхваьккхира. Цо /Мусас/ элира: "ХIара шайтIанан гIуллакхех ду. Баккъалла а, иза билгала тилавеш мостагI ду".
Цо /Мусас хьаставелла Деле/ элира: "Сан Кхиош-кхобушверг‚ аса сан дегIана зулам ма дина‚ гечдехьа суна". Цо цуна гечдира. Баккъалла а, Иза гечдийриг а‚ къинхетаме верг а ву.
Цо элира: "Сан Кхиош-кхобушверг‚ Ахьа суна ниIмат даларца сох цкъа а хир ма вац къиношдечаьрна гIоьнча".
Иза Iуьйранга велира шахIарахь кхоьруш‚ сема хуьлуш. /Ша иштта лаьтташ/ селхана шега гIо дийхинарг шега мохь бетташ /гира цуна/. Мусас цуьнга элира: "Баккъалла а, ма гуш-лаьтташ тилавелларг ву-кх хьо!"
ТIаккха шайн шиннан мостагI волчунна тоха цуна /Мусана/ лиъча‚ цо элира: "ХIай Муса‚ со вен лууш ву-кх хьо‚ айхьа селхана стаг верах терра‚ хьо лууш ма вац лаьттахь ницIкъ беш верг хилла а бен‚ хьо лууш ма вац дикачарех хила".
Цхьа стаг веара гIалин йистера ведда‚ цо элира: "ХIай Муса! /ГIалин/ дай дагабевла хьо вен‚ ара валалахь. Со хьуна хьехамбечарех ву".
Иза цигара /гIалара/ аравелира кхоьруш‚ сема хуьлуш. Цо элира: "Сан Кхиош-кхобушверг‚ кIелхьара ваккхахь со зуламе нахах".
Ша Мадйан агIоргахьа дIаволавелча‚ цо элира: "Сан Кхиош-кхобучо со нисван мега нийсачу новкъа".
Мадйанан хинан коьрте кхаьчча‚ цуна цигахь цхьа нах карийра хи малош /шайн бежнашна/‚ цуна карийра царна тIехьахь лаьтташ ши зуда /шайн уьстагIий/ дIалоьхкуш /хина тIе ца дохуьйтуш/. Цо элира: "ХIун бала бу шу шиннан?" Цу шиммо элира: "Оха ца маладо и Iуй чекх ца баьлча‚ ткъа тхан да - воккха стаг ву".
Цо хи малира царна шиннена /церан бежнашна/‚ тIаккха дIавирзира IиндагIе‚ элира: "Сан Кхиош-кхобушверг‚ со Ахьа суна доссош долу диканиг оьшуш ма ву (меца ву)".
Цуна тIе еара цу шиннех цхьаъ‚ эхь хеташ йолаелла‚ цо элира: "Сан дас хьо кхойкху хьуна мах балан ахь тхуна хи малорна". Иза /Муса/ цуна тIе веъча‚ цо цуьнга хабар дийцича‚ цо элира: "Хьо ма кхера! Хьо кIелхьара ваьлла зуламечу нахах".
Цу шиннех цхьаммо элира: "Дада‚ мехах болх бан вита иза‚ ахьа мехах болх бан вуьтур волчех уггар диканиг ву иза - нуьцIкъала а‚ тешаме а ву".
Цо /ШуIайбс/ элира: "Суна лаьа хIокху сан шина йоIах цхьаъ хьуна зуда йина яла ахьа суна болх барх борхI шарахь. Ахьа итт шо кхочушдахь - и хьоьгара хир ду‚ хьуна хало ян лууш вац со. Хьуна карор ву со‚ Далла лаахь‚ дикачарех".
Цо элира: "ХIара суна а‚ хьуна а юкъахь ду. Цу шиннах муьлхха зама аса кхочушъяхь‚ довдийр дац соьца. И Дела вай олучун тIехь векал ма ву".
Муса шен тоьхна хан чекх яьккхина а‚ шен доьзалца дIавоьдуш‚ цуна хааелира ТIур ламанан агIорхьара цIе. Цо элира шен доьзале: "Аша /кхузахь/ собар де‚ суна цIе хааелла‚ со ван мега шуна тIе цуьнгара цхьа хабар дахьаш‚ я цIерах цхьа хаьштиг дахьаш‚ шу дохдала мегара".
Иза цуна /цIарна/ тIе веъча кхийкхира тогIин аьтту агIорхьара беркате йолчу меттигехь долчу дитт долчуьра: "Ва Муса! Баккъалла а, Со Дела ву‚ Iаламийн Да.
Охьакхосса хьан Iаса!" Цуна иза гича етталуш текхарг санна‚ иза дIаведира вуха ца воьрзуш. "Ва Муса! Герга вала‚ ма кхера‚ хьо кхерам хир боцучарех ву.
Хьан куьйг че долла‚ ахьа схьадоккхур ду иза - схьадер ду кIайн хилла цхьа а зен доцуш‚ хьан тIетаIаде иза кхерарах ларвалархьама. И шиъ билгало ю хьуна хьан Кхиош-кхобучуьнгара ФирIавне а‚ цуьнан элашка а‚ баккъалла а, уьш хили-кх песакъ къам".
Цо элира: "Сан Кхиош-кхобушверг‚ аса царех стаг ма вина‚ со кхоьру-кх цара со вен.
И сан ваша ХIарун‚ иза соьл мелхо а говза ма ву маттаца‚ ваийтахь иза соьца гIоьнча хилла‚ со бакъ хилар чIагIдийр дара цо. Баккъалла а, со кхоьру цара со харцварна".
Цо /Дала/ элира: "Оха чIагIвийр ву хьо хьан вешица‚ Оха хуьлуьйтур ю шуна шиннена бакъо‚ шуна шиннена тIекхочур бац уьш. Тхан аяташца шу шиъ а‚ шуна шиннена тIаьхьа мел ваьзнарг тоьлур ма ву".
Шайга веъча Муса Тхан билгалчу аяташца‚ цара элира: "ХIара ма дац /наха/ кхоьллина бозбуанчалла бен‚ тхуна-м ца хезна оцунах хьалхалерчу дайшкахь".
Элира ткъа Мусас: "Сан Кхиош-кхобушверг ву-кх дика хууш Шегара нийсачу некъаца мила веъна а‚ /дахаран/ хIусаман тIаьхье хьенан хир ю а. Баккъалла а, зуламхой баккхибер ма бац".
ФирIавнас элира: "ХIай элий! Суна ца хиънера шуна со воцург /кхин/ дела‚ цIе латае суна‚ хIай ХIаман, поппарах (кибарчигаш ятта), тIаккха /лаькха/ гIала е суна, со мега Мусан делан тIе хьалавала. Баккъалла а, суна иза хеташ ву харцлуьйчарех".
Куравелира иза а‚ цуьнан эскар а лаьттахь курабала хьакъ боцуш‚ царна меттара шаьш Тхуна тIе духа ца дерзор ду.
Оха схьалецира иза а‚ цуьнан эскар а‚ тIаккха Оха кхоьссира уьш хIоьрдан чу. Хьажал хьо‚ муха хилла зуламхойн тIаьхье!
Оха хилийтира царех /нах/ цIерга кхойкхуш имамаш. Къемат дийнахь царна гIо дийр дац.
Царна тIаьхьахьажийра Оха хIокху дуьненахь а неIалт‚ къемат дийнахь уьш ма бу эхьаза лелхинчарех.
Оха делира Мусага жайна‚ Оха хьалхалера тIаьхьенаш хIаллак йиначул тIаьхьа нахана гуш долу делилаш а‚ нийса некъ а‚ къинхетам а хилла‚ уьш кхета мегара-кх‚ аьлла.
Хьо вацара малхбузен агIонгахь Оха Мусага гIуллакх сацадечу хенахь‚ хьо вацара /цигахь/ хиллачарех.
Делахь а Оха кхиира тIаьхьенаш‚ дахделира царна тIехь дахар. Хьо вацара лаьтташ Мадъйан охIлан юкъахь царна Тхан аяташ а дуьйцуш‚ делахь а Тхо дара боуьйтурш /элчанаш/ .
Хьо вацара ТIур ламан агIонгахь Оха /Мусага/ кхийкхича‚ делахь а хьан Кхиош-кхобучун къинхетамца /ваийтина хьо/‚ ахьа кхерам тасан къамана‚ шена тIе хьоьл хьалха /цхьа а/ кхерамча ца веъна долчу‚ цара ойла йийр яцара-те?
/Оха къурайшашка элча ца вахийтинехьара/ шайна бохам хилча шайн куьйгаша хьалха кечдийнарг бахьанехь‚ цара эр ма дара: "Тхан Кхиош-кхобушверг! Ахьа ваийтина хиллехьара тхоьга элча‚ тхо тIаьхьахIуттур ма дара Хьан аяташна‚ тхо хир ма дара тешначарех".
Шайга бакъдерг деъча Тхан гергара‚ цара элира: "Цуьнга /Мухьаммад пайхамаре/ делла хиллехьара Мусага делларг". Ткъа цара харц ца дира Мусага делларг хьалха? Цара ма элира: "Ши /КъурIан а‚ Товрат а/ бозбуанчалла ду вовшашна гIо а деш". Ма элира цара: "Массох ца теша /тхо/".
Ахьа ала: "Схьало Делан гергара жайна ша цу шиннал /КъурIанал а‚ Товратал а/ нийса а долуш‚ со цуна тIаьхьахIуттур ву шу бакълуьйш хиллехь".
Цара хьуна жоп ца лахь‚ хьуна хаалахь уьш деккъа шайн дезаршна тIаьхьабаьлла буйла. Мила ву ткъа тиламе Делера нийса некъ а боцуш шен дезарна тIаьхьаваьллачул? Баккъалла а, Дала нис ца до зуламе къам.
Оха кхачийра цаьрга дош тIеттIа цара ойла йийр яцара-те?
Оха шайна цул /КъурIанал/ хьалха жайна (Товрат, Инжил…) делларш - уьш цунах /КъурIанах/ тешаш бу.
Иза шайна дешча цара элира: "Тхо цунах тешна‚ баккъалла а, иза бакъдерг ду вайн Кхиош-кхобучунгара‚ тхо хилира цул хьалха бусулбанаш.
Уьш - царна лур бу шайн мах шозза цара собар дарна а‚ цара вониг дикачуьнца духатухуш хиларна а‚ Оха шайна деллачу рицIкъех цара сагIа даларна а.
Шайна даьсса хабар хезча‚ цунах дIакъаьста уьш‚ олуш: "Тхуна тхан Iамалш ю‚ шуна шайн Iамалш ю‚ салам хуьлда шуна‚ тхо ца гIерта жехIал неха тIе".
Баккъалла а, ахьа нисвийр вац хьайна везнарг‚ делахь а дала нисво Шена луург. Иза дика бевзаш ву нисбелларш.
Цара /Къурайшин тайпан наха/ элира: "Тхо нийсачу некъана тIаьхьахIоьттича хьоьца цхьана‚ тхо тхан лаьттах дохур ма ду /кхечу Iарбаша/". Оха чIагI ца йира ткъа царна тешаме хьарам‚ цига массо хIуманан стоьмаш кхоьхьуш Тхуна гергара рицIкъ хилла? Делахь а царех дукхачаьрна ца хаьа-кх.
Мел хIаллак йира оха юрт‚ кураелла хилла йолу шен дахарехь. ХIорш ю церан гIишлош‚ /шайна чохь/ царел тIаьхьа кIеззиг бен /нах/ ца бехаш. Тхо хилира ирс оьцурш.
Хьан Кхиош-кхобушверг ца хилира ярташ хIаллак еш церан нахалахь элча ца вохуьйтуш‚ цо царна Тхан аяташ доьшуш. Тхо ца хилира ярташ хIаллак еш‚ церан бахархой зулам деш болуш бен.
Шуна делла хIума - иза дуьненан дахаран хьал ду‚ цуьнан хазалла а ю‚ Далла гергахьдерг - дика а‚ мелхо бухадуьссуш а ду‚ шу хьекъале ца хуьлу?
Оха шеца /ялсамане гIур ву аьлла/ хаза ваIда йинарг иза цуьнах кхиар а волуш тера ву-й ткъа Оха шена дуьненан дахаран хьал деллачух? ТIаккха къемат дийнахь иза хир ма ву /жоьжахате/ валинчарех.
Оцу дийнахь Цо цаьрга кхойкхур ду‚ олуш: "Мичахь бу Сан накъостий‚ шуна Соьца хилла моьттуш хилла болу?"
Эр шайна тIехь /жоьжахате гIур бу аьлла/ дош бакъхиллачаьра: "Тхо Кхиош-кхобушверг‚ хIорш бу оха тилинарш‚ оха уьш тилира тхаьш тиладарх терра. Тхо цIандела /царах/ Хьоьга /дерзарца/. Уьш ца хилла тхуна Iибадат деш".
Элира: "Схьа кхайкха шайн накъостий /шайна гIо дан/". Цара кхайкхира цаьрга. Цара жоп ца делира царна‚ царна гира Iазап. /Ма лиира царна шаьш/ нийсачу новкъахь хиллехьара‚ аьлла!
Оцу дийнахь Цо цаьрга кхойкхур ду‚ олуш: "ХIун жоп делира аша элчанашка?"
Iаьржа хир ду царна хабарш оцу дийнахь‚ цара вовшашка хIумма а‚ хоьттур дац.
Амма тоба динарг а‚ иман диллинарг а‚ дика Iамал йинарг а - тарло иза хила баккхибечарех.
Хьан Кхиош-кхобучо кхуллу Шена луург‚ хоржа а хоржу. Дацара царна харжар. Вонах цIена ву и Дела‚ гена вели Иза цара /Шеца/ накъост лацарх.
Хьан Кхиош-кхобучунна хаьа‚ хIун дIахьулдина церан дегнаша‚ хIун цара дIахьедош ду.
Иза АллахI ву‚ кхин дела вац Иза воцург. Цуна хастам бу хьалхарчахь а‚ тIехьарчахь а. Цуьнан ду хьукам а‚ Цуна тIе дIадерзор ду шу а.
Ахьа ала: "Дийцал суна‚ Дала шуна буьйса хилийтинехьара гуттарена къематде кхаччалц‚ АллахI воцург муьлхачу делас шуна серло йоуьйтур яра? Шуна ца хозу-те?"
Ахьа ала: "Дийцал суна‚ Дала шуна де хилийтинехьара гуттарена къематде кхаччалц‚ АллахI воцург муьлхачу делас шуна буьйса йоуьйтур яра‚ аша шена чохь садоIуш? Шуна ца го-те?
Цуьнан къинхетамах ду-кх Цо шуна буьйса а‚ де а хилийтар аша шена чохь садаIа а‚ Цуьнан ниIмат лаха а - шу хила мегара баркалла олуш".
Оцу динахь цаьрга Цо кхойкхур ду‚ олуш: "Мичахь бу Сан накъостий‚ шуна /шаьш Соьца/ хилла моьттуш болу?"
Оха схьаваьккхира хIора умматах теш‚ Оха элира: "Схьадаладе шайн делилш". Царна хиира бакъдерг Далла дуйла. Царех дIатилира цара /Цуьнан тIехь харц/ кхоьллина хилларг.
Баккъалла а, Къарун вара Мусан къомах. Царна зулам дора цо. Оха еллера цуна хазнаш‚ шен догIанаш цо ницIкъ болчу тобанца халла кхоьхьуш хилла йолу. Цуьнга ма элира цуьнан къамо: "Хьо ваккхи ма ве. Баккъалла а, Далла ца беза баккхийберш.
Ахьа лаха хьуна Дала деллачохь эхартан цIа‚ диц ма де дуьненахь хьан дакъа а. Диканиг де‚ Дала хьуна диканиг ма ди. Ма гIерта лаьттахь пасад хIуманна тIе. Баккъалла а, Далла ца беза пасад хIума дийрш".
Цо /Къаруна/ элира: "Иза /хьал‚ дехний/ суна делла соьгара Iилма бахьанехь". Цуна ца хаьа-те Дала хIинцале мел /дуккха/ тIаьхьенаш хIаллакъйина цул хьалха‚ цул ницIкъаца мелхо а чIогIа йелуш‚гулдарца (хьал‚ дехний) мелхо а алсам йолуш. Шайн къинойх лаьцна хоьттур а дац къиношдечаьрга /Далла и дика хаьа дела/.
Иза /Къарун/ араваьлира шен къама тIе шен хазаллехь. Дуьненан дахар дезачаьра элира: "ЭхI! Тхуна далахьара Къаруна делларг! Баккъалла а, ма дакъа долуш ву-кх иза!"
Шайна Iилма деллачаьра элира: "Декъаза ма довла! Делан ял дика ю иман диллинчунна а‚ дика Iамал йинчунна. Иза дуьхьал кхетар ма яц собар диничаьрна а бен" /и хаза бекхам/.
Оха лаьттан буха вахийтира иза а‚ цуьнан цIа а. Ца хилира цуна цхьа а гIо деш тоба Делан дуьхьал‚ ца хилира иза а шена гIодечарех.
Цуьнан меттиг шайна селхана езаш берш бисира олуш: "ОхI! Дала рицIкъ даржош ду Шен лех Шена луучунна‚ барам а бо /кIеззиг луш/. Дала вайх къинхетам ца бинехьара‚ /лаьттан буха/ дахна хир дара вай а. ЭхI! Баккхи ца беда /Делах/ цатешарш".
И эхартан хIусам Оха хуьлийтур ю лаьттахь лакхалла а‚ пасад ца дезачаьрна. ТIаьхье /Делах/ кхоьручаьрна ю.
Дикачуьнца веъначуьнна - цуна цул а диканиг ду. Вочуьнца веънарг - вонаш диначаьрна бекхам хир бац цара деш хилларг а бен.
Баккъалла а, хьуна КъурIан тIе диллинчо хьо вухаверзор ма ву вухавоьрзучу меттиге. Ахьа ала: "Сан Кхиош-кхобучунна хаьа-кх нисчу новкъа веънарг а‚ билгалчу тиларчохь верг а".
Хьо ма вацара дог дохуш хьайга Жайна даларе хьан Кхиош-кхобучуьнгара къинхетам хилла а бен. Хьо хилланне а ма хилалахь /Делах/ цатешачаьрна гIоьнча.
Хьо духа ма тухийла Делан аятех уьш хьоьга доьссинчул тIаьхьа. Хьан Кхиош-кхобучунга кхайкха! Хьо хиланне а ма хилалахь /Делаца/ накъост лаьцначарех.
Ахьа ма кхайкхалахь Делаца кхин деле. Кхин дела вац хьуна Иза бен. Массо хIума хIаллак хир ю хьуна Цуьнан юьхь йоцург‚ Цуьнан ду хьукам‚ Цуьнан тIе духа дерзор долуш ду шу а.
 Алиф-лам-мим.
 Нахана моьтту-те шаьш дуьтур ду ала "Оха иман диллина"‚ шаьш питане ца лоцуш?
 Оха питане ма лаьцна царел хьалха хилларш а. Далла хууш ма бу хьуна бакълина хилларш а‚ Цуна хууш ма бу хьуна харцлуьйш берш а (Дала къастор бу иманца бакъхилларш харцхиллачарел).
 Вониг деш берш моьттуш бу-те шаьш Тхоьл хьалха дер ду? Ма вон хьукам деш бу-кх уьш!
 Милла хиллехь Делаца цхьанакхетаре дог дохуш - Делан тоьхна хан йогIур йолуш ма ю! Иза хозуш верг а‚ хууш верг а ма ву!
 Милла велахь а /Делан гIуллакхна тIехь/ къахьоьгуш - цо къахьоьгу шена. Баккъалла а, Дела ма вац Шен хьашташ долуш Iаламашкахь.
 Иман диллина берш а‚ дика Iамал йинарш а - царех айдийр ма ду Оха церан вонаш‚ бекхам бийр ма бу Оха царна шаьш деш хиллачул а мелхо а хазачуьнца.
 Оха весет дина адамна шен деца-ненаца дика хилар. Нагахь санна цу шиммо къахьегахь Соьца хьоьга накъост лацийтархьама‚ хьуна шеца цхьа а Iилма доцуш‚ - тIаккха ахьа цу шиннега ла ма догIалахь! Суна тIе ду шун дIадерзар‚ тIаккха Аса шуьга дуьйцур ду аша деш хилларг.
 Иман диллинарш а‚ дика Iамалш йинарш а - уьш бохуьйтур бу Оха дикачаьрна юкъа.
Нахах бу шаьш олуш берш: "Оха иман диллина Деле"‚- шайна бохам хилча Делан дуьхьа цара лору нехан питна Делан Iазапах тера‚ хьан Кхиош-кхобучуьнгара толам беъча цара олу: "Баккъалла а,‚ тхо шуьца ма дара". Ткъа Дела вац дика хууш Iаламийн дегнашкахь дерг?
Банне а бевзаш бу хьуна Далла иман диллинарш а‚ бевзаш бу хьуна Цуна мунепакъаш а (Дала гучадоккхур ду нахана церан а, вакхеран хьал).
Ца тешна хиллачаьра элира иман диллинчаьрга: "ТIаьхьахIотта тхан новкъа‚ оха хьур ду шун къинош". Хьур ма дац цара церан къинойх цхьа а хIума. Баккъалла а, уьш харцлуьйш ма бу!
Цара хьур ма бу шайн моьхьаш а‚ /кхин/ моьхьаш а шайн моьхьашца. Цаьрга хоттур ма ду къемат дийнахь цара /харц/ кхуллуш хиллачух.
Оха вахийтира Нухь шен къамана тIе. Иза лаьттира царна юкъахь эзар шарахь шовзткъе итт шо тоьхча‚ тIаккха уьш схьалецира тIовфано шаьш зуламхой хилла.
Оха кIелхьараваьккхира иза а‚ кеманан дай а‚ хилийтира цунах Iаламашна делил.
ИбрахIим а /вахийтира Оха шен къамана тIе/‚ цо ма элира шен къаме: "Далла Iибидат де‚ Цунах кхера. Иза дика ду шуна шу хууш хиллехь.
Баккъалла а, шу Iибадат деш ду-кх Дела а витина цIушна‚ кхуллуш ду эладита. Баккъалла а, и Дела а витина аша Iибадат дечаьрийн долахь ма дац шун рицIкъ. Аша лаха Далла гергахь рицIкъ‚ Цуна Iибадат де‚ Цуна баркалла а ала. Цуьнан тIе духадерзор ду шу.
Аша и харцдахь…- харцдира шуна и халкъаша шул хьалха а. Элчанна тIехь-м ма дац билгала дIакхачор бен".
Царна ца гина-те‚ муха кхуллу Дала кхоллар‚ тIаккха карладоккху иза. Баккъалла а, иза Далла атта ду.
Ахьа ала: "Лела латтахула‚ хьажа‚ муха долийна Цо кхоллар‚ тIаккха Дала кхуьуьйту тIаьхьара кхолладалар. Баккъалла а, Дела массо хIуманан тIехь ницIкъ кхочуш ву.
Iазап до Цо Шена луучунна‚ къинхетам бо Шена луучух‚ Цуьнан тIе дIадерзор долуш ду шу.
Шу ма дац гIелдийр долуш /хIумма а/ лаьттахь а‚ стиглахь а. Ма вац шуна Дела воцург вали а‚ гIоьнча а.
Делан аятех а‚ Цуьнца цхьанакхетарх а цатешнарш - цара догдиллина Сан къинхетамах‚ уьш бу шайна лазош долу Iазап хир дерш.
Ца хилира цуьнан къаман жоп‚ цара алар бен: "Ве иза‚ я вагаве иза!" Оха кIелхьарваьккхира /ИбрахIим/ цIарал. Баккъалла а, цу чохь аяташ ма ду тешачу къамана.
Цо /ИбрахIимо/ элира: "Баккъалла а, аша леци-кх Дела а витина цIуш безам хилла вовшийн юкъахь дуьненан дахарехь. ТIаьхьа къемат дийнахь шух цхьаболчара вакхарна керста дер ма ду‚ цхьаболчара вакхарна неIалт эр ма ду‚ шун чугIойла цIе ма ю‚ ма бац шуна цхьа а гIоьнчий".
Цунах тийшира ЛутI. Цо элира: "Со дIакхелха сан Кхиош-кхобучуьнга‚ баккъалла а, Иза ву веза верг а‚ хьукаме верг а".
Оха велира цуна /ИбрахIимна/ Исхьакъ а‚ ЯIкъуб а‚ хилийтира цуьнан зуьрретехь пайхамаралла а‚ жайна а, дIаелира цуна шен ял дуьненахь. Баккъалла а, иза эхартахь а дикачарех ма ву.
ЛутI а /хьахаве/‚ цо ма элира шен къаме: "Баккъалла а, аша кхуллуш ма ду боьханиг‚ шеца шул хьалха Iаламех цхьа а ца ваьлларг.
Шу доьду ткъа божаршна тIе‚ аша хеда ма бо ткъа некъ. Аша леладо шайн синкъерамехь ирчаниг." Ца хилира цуьнан къоман жоп цара алар бен: "Дайта тхуна Делан Iазап‚ хьуьо хиллехь бакълуьйчарех".
Цо элира: "Сан Кхиош-кхобушверг‚ Ахьа гIо делахь суна пасад хIума лелочу къоман тIехь".
Тхан элчанаш баьхкича ИбрахIимна тIе кхаъца‚ цара элира: "Баккъалла а, тхо ду хIокху юьртан нах хIаллак бан дохкуш. Баккъалла а, цуьнан нах хили зуламхой".
Цо /ИбрахIим пайхамара/ элира: "Ткъа царна юккъехь ЛутI ма ву-й". Цара элира: "Тхо дика хууш ду цу чохь верг. Оха ваккханне а кIелхьаравоккхур ву иза а‚ цуьнан доьзал а‚ цуьнан зуда йоцург - иза хили байначарех".
Тхан элчанаш баьхкича ЛутI волчу - уьш бахьанехь пошме хилира иза‚ дог гатделира /кийрахь – уьш шен къоман боьхачу хIуманах ларбалур бац шена моттаделла/. Цара /шаьш Делан элчий дуй хаийтина/ элира: "Хьо ма кхера‚ ахьа сагат ма де. Баккъалла а, тхо ду хьо кIелхьаравоккхур верш‚ хьан доьзал а‚ хьан зуда йоцург - иза хили байначарех.
Баккъалла а, Оха доссор ду хIокху юьртан нахана тIе Iазап стиглара уьш песакх хиларна".
Оха дитира цунах билгала асар хьекъалечу нахана.
Мадъяне /вахийтира Оха/ церан ваша ШуIайб. Цо элира: "ХIай сан къам‚ Далла Iибадат де‚ дог даха эхарчу дийне‚ ма даржа де лаьттахь пасад хIума".
Цара иза харцвира. Уьш схьалецира /лаьтта/ ластаро - тIаккха уьш Iуьйранга белира шайн цIеношкахь горабахана.
Iадаш а‚ Самудаш а /хIаллакбира Оха/. Шуна гучуделира церан цIенош. Хазъйира царна шайтIано шайн Iамалш‚ цо дIатилира уьш /нисчу/ некъах‚ уьш хиллехь а дика гуш.
Къарун а‚ ФирIавн а‚ ХIаман а /хIаллак вира Оха/. Веара цаьрга Муса билгалонашца‚ куралла йира цара лаьттахь‚ уьш ца хилира хьалхаболурш /Тхан Iазапах/.
Массо а схьалецира Оха шен къица. Царех бу Оха шайна тIе чIогIа мох бахийтинарш а‚ царех бу мохь тохаро схьалийцинарш а‚ царех бу Оха шаьш лаьттан буха бахийтинарш а‚ царех бу Оха шаьш хина буха бахийтинарш а. Ца хилира Дела царна зулам деш‚ делахь а шаьш хилира уьш шайна зулам деш.
Дела воцург гIоьнчий лаьцначаьрийн мисал хIусам лаьцначу гезган мисалх тера ду - баккъалла а, уггар ледара хIусам гезган хIусам ю‚ уьш хууш хиллехь.
Баккъалла а, Далла хууш ду Ша витина цара кхойкху хIума. Иза веза верг а ву‚ хьукаме верг а ву.
ХIара мисалш Оха даладо нахана. Церан ойла-м ца йо Iеламнаха бен.
Дала кхоьллина стигланаш а‚ лаьтта а бакъонца. Баккъалла а, цу чохь делил ду муъма нахана.
Ахьа деша хьайга вехьеца даийтинчу жайнах‚ ламаз хIоттаде. Баккъалла а, ламазо духатуху боьханиг а‚ ирчаниг а. Дела хьехор мелхо а доккха ду. Дела хууш ву аша дийриг.
Аша ма къийса жайнан охIланца уггар дикачуьнца бен царех зулам динарш боцучаьрца. Аша ала: "Оха иман дилли тхоьга доссьинчуьнга а‚ шуга доссинчуьнга а‚ Тхан Дела а‚ шун Дела а цхьаъ ву‚ тхо Цуна мукIар (муьтIахь) ду".
Иштта Оха доссира хьоьга жайна. Оха шайга жайна делларш цунах тешаш бу. ХIокхарех а /Iарбех/ цунах тешаш верг ву. Тхан аятех цатешаш бац керстанаш бен.
Хьо вацара-май цул хьалха /КъурIан доссале/ цхьа а жайна доьшуш а‚ яздеш а хьан /аьтту/ куьйга - хиллехьара цу харцболчаьра шеко йийр ма яра.
ХIаъ‚ уьш - кхеташ долу аяташ ду шайна Iилма деллачаьрийн дегнашкахь долу. Тхан аятех ца тешаш бац зуламхой бен.
Цара элира: "Доьссинехьара цуьнга делилш шен Кхиош-кхобучунгара. Ахьа ала: "Делилш Делан ду‚ со билгала волу кхерамча ву".
Царна кхачо ца йо-те Оха хьоьга жайна доссина хиларо‚ шайна тIехь доьшуш долу? Баккъалла а, цу чохь къинхетам а‚ хьехам а ма бу тешаш болчу нахана.
Ахьа ала: "Кхачо йо суний а шуний юккъехь Дела теш хиларо. Цуна хаьа стигланашкахь а‚ лаьттахь а мел дерг. Харцдолчунна иман диллинарш‚ Делана керстаналла динарш - уьш бу эшнарш".
Хьо сихво цара Iазап даийтарехь. Тоьхна хан ца хиллехь цаьрга догIур дара и Iазап‚ цаьрга данне а догIур ду иза цIеххьана царна ца хаалуш.
Хьо сихво цара Iазап даийтарехь - амма жоьжахати го бийр болуш ма ю ца тешачаьрна.
Оцу дийнахь Iазапо хьулбийр бу уьш шайн тIехула а‚ шайн когийн бухахула а‚ Цо эр ду: "Iовша шаьш деш хилларг!"
ХIай сан иман диллина леш! Сан лаьтта шортта ду‚ /деккъа/ Суна Iибадат дейша.
Массо сино валар Iовшур ду. ТIаккха Тхуна тIе шу духадерзор ду.
Иман диллинарш‚ дика Iамалаш йинарш - уьш чуховжор бу Оха ялсаманера цIеношка‚ шайн бухахула татолаш лелаш долчу‚ цу чохь уьш гуттар хир бу - дика ял ю иза Iамал йиначаьрийн‚
Шаьш собар дина долчу‚ шайн Кхиош-кхобучун тIе тевжина хилла болчу.
Мел бежна ду шен рицIкъ ца хьош - Дала рицIкъ ло цуна а‚ шуна а. Иза хозуш верг а ву‚ хууш верг а ву.
Ахьа цаьрга хаьттича‚ хьан кхоьллина стигланаш а‚ лаьтта а‚ хьан болх бойтуш бу малхе а‚ батте а‚ аьлла‚ цара эр ду хьуна: "Дала". Ткъа муха Iехийна /дIахьовзийна/ уьш /бакъдолчух/!
Дала шортта ло рицIкъ Шен лех Шена луучунна‚ Цо барам а бо цуна /кIеззиг луш/. Баккъалла а, Дела массо хIума хууш верг ву.
Ахьа цаьрга хаьттича‚ хьан доссош дара стиглара хи‚ цуьнца лаьтта дендина и деллачул тIаьхьа аьлла‚ цара эр ду хьуна: "Дала". Ахьа ала: "Хастам бу Далла". ХIаъ‚ царех дукханаш кхеташ бац.
ХIара дуьненан дахар-м дац синкъерам а‚ ловзар а бен. Баккъалла а, эхартан цIа - иза ду дахар уьш хууш хиллехь!
Шаьш кемана тIе хиъча цара Деле кхойкху шаьш Цуна дин цIандеш. Цо уьш аренга кIелхьарабаьхча - цара /Цуьнца/ накъост лоцу
Керстаналла дархьама Оха шайн деллачунна‚ зовкх хьегархьама а. ТIаьхьа хуур ду царна 
Царна ца го-те‚ Оха ма йина Хьарам кхерам боцуш (тешаме)‚ ткъа царна /Маккан бахархойн/ гонахь (йолчу кхечу ярташкахь) нах луьйцуш (зуламаш деш)? Ткъа харцдолчух теша уьш‚ Делан ниIматана керстаналла до?
Мила ву вуно зуламе Далла тIе харцдерг кхуллучул‚ я бакъдерг шега и деъначул тIаьхьа и харц деш волчул? Ткъа жоьжахатин чохь /Iан/ меттиг яц керстанашна?
Тхайгахь къахьегнарш - уьш нисбийр бу Оха Тхан некъана тIе. Баккъалла а, Дела ву-кх дикачаьрца.
 Алиф-лам-мим.
 Эшинера румой /парисаша/.
 Лаьттан мелхо /шайн махкана/ гергахь‚ уьш шайн эшарал тIаьхьа тоьлар болуш бу.
 Цхьа масийтта шерахь. Делан ду гIуллакх хьалха а‚ тIаьхьа а. Оцу дийнахь хазахетар ду муъма нахана.
 Делан гIоьнца. Цо гIо до Шена луучунна. Иза веза верг а‚ къинхетаме верга а ву.
 Делан ваIда ю. Дала йоха ца йо Шен ваIда‚ делахь а нахах дукхох болчаьрна ца хаьа-кх.
 Царна хаьа дуьненан дахарах гучахь дерг‚ эхартах уьш гIапал бу.
 Цара ойла ца йо-те шайх? Дала ца кхоьллина стигланаш а‚ латта а‚ цу шиннан юккъехь мел ерг а бакъонца а‚ цхьана тоьхна ханна а бен. Баккъалла а, нахах дукхах берш шайн Кхиош-кхобучуьнца цхьанакхетарна керстаналла деш бу-кх.
 Уьш лелаш бац лаьттахула‚ ца хьоьжу-те‚ муха хилла царел хьалха хиллачаьрийн тIаьхье? Уьш царел мелхо чIогIа ма бара ницIкъаца‚ цара асар ма дитина лаьттахь‚ беха ма баьхна цу тIехь уьш баьхначул мелхо дукха‚ цаьрга ма баьхкира шайн элчанаш билгалонашца. Дела вацара царна зулам деш‚ делахь а уьш шаьш хилира /шайна/ зулам деш.
ТIаккха вон диначаьрийн тIаьхье ирчаниг хилира цара Делан аяташ харцдарна‚ уьш царех ца бешаш хиларна.
Дала доладо кхоллар‚ тIаккха Цо иза карладоккха‚ тIаккха шу Цуна тIе духадерзор а ду.
Сахьт хIоьттинчу дийнахь совцурбу къиношдинарш догдиллина /шайна къийса хIума доцуш/.
Ца хилира царна шайн накъостех шапаIат деш берш‚ уьш хилира шайн накъосташна керстаналла деш берш.
Сахьт хIоьттинчу дийнахь - оцу дийнахь уьш бекъалур бу.
Иман диллинарш‚ дика Iамалш йинарш - уьш бошмашкахь хазахеташ хир бу.
Ца тешнарш а‚ Тхан аяташ а‚ эхартаца а цхьанакхетар а харцдинарш а - уьш Iазапна чубоьхкина хир бу.
Тасбахь де Далла (ламаз де Цунна) шу суьренга даьлча а‚ шу Iуьйрана гIевтича а,
Цуна хастам бу стигланашкахь а‚ лаьттахь а‚ малхбузехь а‚ аша делкъаюкъ хилийтинчу хенахь а /де ламазаш/.
Цо схьавоккху дийнаверг веллачух‚ велларг а схьавоккху дийначух‚ дендолуьйту латта и деллачул тIаьхьа. Иштта шу а схьадохур ду /кешнашкара къематдийнахь/.
Цуьнан делилех ду Цо шу кхоллар поппарах‚ тIаккха шу адамаш хилла даьржаш.
Цуьнан делилех ду Цо шуна шух шайх зударий кхоллар шу царца /паргIат/ даха‚ Цо хилийтина шуна юкъахь безам а‚ къинхетам а. Баккъалла а, цу чохь делилш ду-кх ойлаечу нахана.
Цуьнан делилех ду стигланаш а‚ латта а кхоллар‚ шун меттанаш а‚ беснаш а хийцадалар. Баккъалла а, цу чохь делилш ма ду Iаламашна.
Цуьнан делилех ю шун наб буьйсана а‚ дийнахь а‚ Цуьнан къинхетамах аша /бахам/ лахар а. Баккъалла а, цу чохь делилш ма ду ладугIучу нахана.
Цуьнан делилех ду Цо шуьга тIкъес гайтар кхерамца а‚ /догIа даре/ догдахарца а‚ Цо доссадо стиглара хи‚ цуьнца дендолуьйту латта и деллачул тIаьхьа. Баккъалла а, цу чохь делилш ма ду хьекъалечу нахана.
Цуьнан делилех ду стигал а‚ латта а‚ хIоьттина Iар Цуьнан омраца. ТIаьхьа Цо шуьга кхийкхача латтара кхайкхарца шу /кешний чуьра/ арадовлур ду /къематдийнахь/.
Цуьнан ду стигланашкахь а‚ лаьттахь а мел дерг. Массо а Цунна муьтIахь а бу.
Иза ву /хIума/ кхоллар долошверг - тIаккха Цо иза карладоккху. Иза Цуна вуно атта ду. Цуьнан вуно лакха мисал ду стигланашкахь а‚ латтахь а. Иза - веза верг а‚ хьукаме верг а ву.
Цо шуна мисал далийна шух шайх: шуна бу-й шун аьтто куьйгаша доладиначарех накъостий Оха шуна деллачу рицIкъех шу цу чохь цхьанисса а долуш‚ шу царех кхоьруш /царна вон хIума хиларна/ шайх кхераре терра? Иштта къастадо Оха аяташ хьекъалечу нахана.
ХIаъ‚ зулам динарш тIаьхьахIоьттира шайн дезаршна цхьа а Iилма доцуш. Хьан нисвийр ву-те Дала тилавала витийнарг? Ма бац царна цхьа а гIоьнчий!
Ахьа хIоттае хьан юьхь динан тIе цIена дин дерг а хилий. Делан кхоллар ду иза Цо Шена тIехь нах а кхоьллина долу. Хийцам бац Делан кхолларан‚ Иза мехала дин ду‚ делахь а дукхох болчу нахана ца хаьа-кх.
Цуна тIедоьрзуш /хилалаш тоба дарца/‚ Цунах кхералаш‚ ламаз хIоттаделаш‚ шу ма хилалаш мушрикунех.
Шайн дин декъна тобанаш хиллачарех а. Массо с тоба шегахь долчух яккхиедаш ю.
Нах цхьана зено схьаьлаьцча цара шайн Кхиош-кхобучуьнга кхойкху‚ Цуьнан тIебуьрзий‚ тIаккха Цо цаьрга Шегара къинхетам Iавшитича - царех цхьана декъо шен Кхиош-кхобучуьнца накъост лоцу
Оха шайна делларг керста дархьама. Зовкх хьега! ТIаьхьа хуур ду шуна.
Оха цаьрга тешалла доссина‚ ткъа цо дуьйцуш цара шех накъост лоцуш хиллачух?
Оха нахе къинхетам Iавшитича‚ уьш цунах баккхийбеда. Ткъа царех вониг кхиъча шайн куьйгаша хьалхадаьккхинчуьнца - цара дог дуьллу /Делан къинхетамах/.
Царна ца го-те Дала рицIкъ даржадо Шена луучунна‚ барам а бо /кIеззиг луш/. Баккъалла а, цу чохь делилш ду-кх тешаш долчу къамана.
ДIало гергарчунна шен хьакъ‚ мискачунна а‚ некъахь волчунна а /шен хьакъ/. Иза - дика ду Делан юьхь езачаьрна. Уьш бу баккхибедар берш.
Аша делла долу риба нехан бахамехь кхиархьама - ца кхиа Далла гергахь. Аша делла долу закат Делан юьхь езаш /алссам кхиа Далла гергахь/ - уьш бу алссам ял хилларш.
Дела ву шу кхоьллинарг‚ тIаккха шуна рицIкъ делларг - тIаккха шу долуьйтушверг‚ тIаккха шу дендолуьйтуш верг. Шун накъостех ву-й ша цунах хIума деш верг? Вонах цIена ву Иза‚ лакха вели цара накъост лацарх.
Боьханиг гучадели аренгахь а‚ хIоьрдан чохь а нехан куьйгаша гулдинчуьнца‚ /Дала/ шаьш динчух цхьадерг Iовшийта мега /цаьрга/. Уьш бухабоьрзур бац-те /вониг дечух Далла тIе/?
Ахьа ала: "Шу лела лаьттахула‚ хьовсал‚ муха хилла шул хьалха хиллачаьрийн тIаьхье. Царех дукхох берш /Делаца/ накъост лоцурш ма хилла.
Ахьа хIоттае хьан юьхь мехалчу дине шена Делера духатохар доцу /къемат/ де дале хьалха. Оцу дийнахь уьш бекъалур бу.
/Дин/ керста динарг - цуна шена ду шен керстаналла. Дика Iамал йинарг - цара шаьш шайна /ялсаманехь хIусамаш/ кечйо‚
Иман диллинчаьра а‚ дика Iамалш йиначаьра а Цуьнан къинхетамах ял эцархьама. Баккъалла а, Цуна ца беза /Делах/ цатешарш.
Цуьнан аятех ду Цо мехаш даийтар кхаьънаш хилла шуьга Iовшийтархьама Шен къинхетамах‚ кема лелийтархьама Шен омраца‚ шуьга лахийтархьама Цуьнан дозаллах‚ аша баркалла эр дацара-те.
Оха баийтира хьоьл хьалха а элчанаш шайн къамана тIе‚ уьш беара цаьрга билгалонашца‚ Оха чIир ийцира къинош диначаьргара. Тхуна тIехь хьакъ хилла муъма нахана гIо дар.
Дела ву Ша мехаш доуьйтург‚ цо хьейо марха‚ Цо иза яржайо стиглахь Шена ма луу‚ Цо цунах кийсигаш хуьлуьйту. Хьуна го догIа схьадолуш цуьнан юккъехула. Цо иза кхиича Шен лех Шена луучаьрна - царна хазахета /догIа деъча/.
Цул хьалха иза шайна тIе доссале уьш хиллехь а догдиллина.
Хьажал Делан къинхетаман тIаьхьенашка: муха дендо Цо латта и деллачул тIаьхьа. Баккъалла а, Иза белларш денбийриг ву. Иза массон хIумана тIехь ницIкъ кхочуш берг ву.
Оха баийтинехьара мох‚ тIаккха царна иза /лаьттахь схьадолуш дерг/ мажделла гича‚ цул тIаьхьа а уьш лаьттара ма бара цатешаш.
Баккъалла а, ахьа хозуьйтур дац беллачаьрга‚ ахьа хозуьйтур дац къорачаьрга кхайкхар уьш бухабевдича.
Хьо ма вац нисбийр болуш бIаьрсадоцурш шайн тиларах. Ахьа хозуьйтур ду беккъа Тхан аятех тешачаьрга шаьш /Далла/ мукIар а болуш.
Дела ву шу кхоьллина верг ледараллах‚ тIаккха Цо хилийтина ледараллал тIаьхьа ницIкъ‚ тIаккха хилийтина ницIкъал тIаьхьа ледаралла а‚ къоьжа чоьш а. Цо кхуллу Шена луург. Иза хууш верг а ву‚ ницIкъ кхочург а ву.
Сахьт хIоьттиначу дийнахь дуйнаш буур бу къинош диначаьра шаьш сахьтехь а ца лаьттина бохуш /дуьненахь къинош деш/. Иштта Iехийна хилла-кх уьш!
Iилма а‚ иман а шайна деллачаьра элира: "Шу лаьттира Делан жайнан чохь дендаларан де даллалц. ХIара ду дендаларан де‚ делахь а шу ца хууш хили-кх".
Оцу дийнахь пайда бийр бац зулам диначаьрна шайн Iуьзарша‚ бехказа довлар а доьхур дац цаьрга.
Оха далийна нахана хIокху КъурIанан чохь массо мисал. Хьо цаьрга веъча цхьана аятаца‚ эр ма ду цатешачаьра: "Шу ма дац /бакъдерг/ дIатилинарш а бен".
Иштта мухIар туху Дала ца хуучаьрийн дегнашка.
Ахьа собар де! Баккъалла а, Делан ваIда бакъ ю хьуна. Хьо атта ма хетийла цатешначаьрна /собарах ма валалахь/.
 Алиф-лам-мим.
 ХIорш хьукаме долчу жайнан аяташ ду.
 Шаьш нийса некъ а‚ къинхетам а хилла долу диканиг дечаьрна.
 Уьш бу шаьш ламаз хIоттадеш‚ закат луш‚ эхартах уьш тешаш бу.
 Уьш шайн Кхиош-кхобучуьнгара нийсачу новкъахь бу. Уьш бу баккхийбуьйр берш.
 Нахах ву шегахь Iилма доцуш синкъераман хабар оьцуш верг Делан некъах /нах/ тилорхьама‚ сийсазбой схьалоцу цо иза /Делан некъ/. Уьш - царна сийсаздолу Iазап ду.
 Шена Тхан аяташ доьшуш кураваьлла дIавирзи иза‚ шена уьш ца хезча санна‚ шен лергашкахь къоралла ерг санна. Ахьа цунна кхаъ баккха лазош долчу Iазапца.
 Баккъалла а, иман диллинарш а‚ дика Iамалш йинарш а - царна НаIим /ялсаманин/ бошмаш ю.
 Уьш цу чохь гуттар лаьттар бу. Делан бакъ хилла йолу ваIда ю иза. Иза веза верг а ву‚ хьукаме верг а ву.
Цо кхоьллира стигланаш цхьа а бIогIам боцуш‚ шуна гуш болу. Лаьттахула лаьмнаш кхиссира Цо и шуьца ца лестийтархьама‚ даржийна Цо цигахь массо а бежана. Оха доссийра стиглара хи‚ Оха кхиийра цу чохь /лаьттахь/ хIора сийлахь шишша /орамат/.
Иза Делан кхоллар ду. ХIинца аша Соьга гайтал‚ хIун кхоьллина Иза воцчо. ХIаъ‚ зуламхой билгалчу тиларчохь бу-кх!
Оха /хьалха/ деллера Лукъманна хьекъал: "Далла шукр де. Шукр дечо - шена шукр деш ду. Керсталла деш верг - Дела хьал долуш а ву‚ хастаме а ву".
Лукъмана элира шен кIанте‚ ша цунна хьехар деш: "ХIай сан кIант‚ ахьа Делаца накъост ма лацалахь. /Делаца/ накъост лацар - доккха зулам ду".
Оха весет дина адамна шен деца-ненаца /дика хилар/: цуьнан нанас /кийрахь/ лелийна иза гIелъяларна тIе а гIелъяларца‚ цуьнан /ненах/ къастар - шина шарахь хилла. Шукр де Суна а‚ хьан дена-нанна а. Соьга ду хьан дIаверзар.
Нагахь санна цу шиммо къахьегахь‚ ахьа Соьца накъост лацарна тIехь хьуна шеца Iилма доцучуьнца - тIаккха ахьа цу шингге ла ма догIалахь. Накъосталла де царна шиннена дуьненахь дикачу хIуманна тIехь. Хьо тIаьхьа ваза Суна тIевирзинчуьнан новкъа. ТIаккха Суна тIе ду шун дIадерзар. Аса дуьйцур ду шуна аша деш хилларг.
"ХIай сан кIант‚ и (вониг) хилахь а цхьа жимма кIоллан буьртигал я тархахь (чарчохь)‚ я стигланашкахь‚ я латтахь а - иза а схьадоккху Дала. Баккъалла а, Дела тIех кхетаме верг а ву‚ сов дика хууш верг а ву.
ХIай сан кIант‚ хIоттаде ламаз‚ диканиг /нахана/ омра де‚ вочух /нах/ духатоха‚ собар де хьайх хьакхаделлачун тIехь. Иза гIуллакхийн чIогIаллех ду.
Хьан юьхь ма хеба е нахана‚ ма лела латтахула кура. Баккъалла а, Далла ца веза массо кура верг а‚ везаведарг а.
Юкънеккъара де хьан болар‚ аз а лагIде хьан. Аьзнех уггар ирчаниг виран аз ду".
Шуна ца го-те‚ Дала шуна болх бойтуш хилар стигланашкахь а‚ лаьттахь а мел долчуьнга‚ Цо шуна шортта делла Шен ниIматаш‚ гуш дерш а‚ хьуламехь дерш а? Нахах ву ша Делехь къуьйсуш верг цхьа а Iилма доцуш‚ нийса некъ боцуш‚ нуре жайна доцуш.
Шайга элча: "ТIаьхьахIотта Дала доссинчунна"‚ цара эли: "ХIан-хIа‚ тхо тIаьхьахIутту тхуна шена тIехь тхан дай карийначунна". Я шайтIа хилчи цаьрга кхойкхуш жоьжахатин Iазапе?
Шен юьхь Далла муьтIахь еш верг дика а хилла - цо схьалецна чIогIа уьйр‚ Деле ю гIуллакхийн тIаьхье.
Керстаналла динарг - хьо сингаттаме ма войла цуьнан керстаналло. Тхоьга ду церан дIадерзар‚ Оха дуьйцур ду цаьрга цара динарг. Баккъалла а, Дела хууш ву дегнашкахь дерг.
Оха пайда оьцуьйтур бу цаьрга цхьа кIеззиг тIаккха Оха бойтур бу уьш ирчачу Iазапе.
Ахьа цаьрга хаьттича‚ хьан кхоьллина стигланаш а‚ латта а‚ аьлла‚ цара эр ма ду: "Дала". Ахьа ала: "Хастам бу Далла". ХIаъ‚ царех дукхох берш хууш бац.
Делан ду стигланашкахь а‚ лаьттахь а мел дерг. Баккъалла а, Дела - Иза ву хьал долуш верг а‚ хастаме верг а.
Лаьттахь мел долчу диттах къоламаш хилча‚ ткъа хIоьрдана шел тIаьхьа ворхI хIоьрдо гIо а дича /шекъа а хилла/ - кхачалур ма дацара Делан дешнаш. Баккъалла а, Дела веза верг а‚ хьукаме верг а ву.
Шу кхоллар а‚ шу духадендар а цхьа садаIар бен дац /Далла/. Баккъалла а, Дела хозушверг а ву‚ гушверг а ву.
Хьуна ца го-те‚ Дала буьйса дийнан чу йохуьйту‚ де буьйсана чу дохуьйту‚ болх бойтуш бу малхе а‚ батте а‚ массо а дIасхьалелаш ю шен тоьхна хан тIекхаччалц‚ и Дела аша дийриг дика хууш хилар а /ца го хьуна/?
Иза ду И Дела Ша бакъдерг хилар‚ ткъа цара Иза витина шега кхойкхург харцдерг хилар‚ Дела - Иза лекха верг а‚ воккха верг а хилар а /ду иза/.
Хьуна ца го кема дIасхьалелар хIоьрдан чохь Делан ниIматаца‚ Цо шуьга гайтархьама Шен аятех /аяташ/. Баккъалла а, цу чохь аяташ ду массо а собаре волчунна а‚ шукр деш волчунна а.
Шаьш толгIано хьулбича‚ рагIус санна‚ цара Деле кхойкху Цуна дин а цIандеш. Цо уьш аренга кIелхьарабаьхча - царех юкънеккъар верг а ву /керстаналлин а‚ иманан а юкъахь‚ керстаналлин тIехь сеццарг а ву/. Тхан аяташ керста дийр ма дац массо тешнабехк бечо а‚ /Делан ниIматашна/ инкарло е чо а бен.
ХIай нах! Шу кхералаш шайн Делах‚ шу кхералаш дийнах‚ дас шен берах бекхам уьйцур боцчу‚ беро шен дегара а бекхам уьйцур боцчу цхьанне хIуманца. Баккъалла а, Делан ваIда хьакъ-бакъ ю. Шу Iеха ма дойла дуьненан дахаро‚ шу Iеха ма дойла Делаца Iехадаларо.
Баккъалла а, Далла гергахь ду сахьтан Iилма /къемат де дар хаар/‚ Цо доссадо догIа‚ Цуна хаьа беран цIа чохь дерг а. Сина ца хаьа‚ хIун гулдийр ду ша кхана‚ сина ца хаьа‚ муьлхачу лаьттахь ша лийр ду. Баккъалла а, Дела хууш верг а ву /къайлахь дерг‚ гучахь дерг санна/ девзаш верг а ву.
 Алиф-лам-мим.
 Жайна охьадоссор /ду хIара/‚ шена чохь шеко йоцуш‚ Iаламийн Дегара.
 Я цара олу: "Цо /Мухьаммада/ кхоьллина /харцдерг/ ду иза?" ХIаъ‚ иза бакъдерг ду хьан Кхиош-кхобучуьнгара ахьа къаман кхерам тасархьама‚ хьоьл хьалха шайга цхьа а кхерамча веана воцчу‚ уьш нийсачу новкъа хIуттур бацара-те?
 Дела ву Ша стигланаш а‚ латта а кхоьллинарг ялх дийнахь‚ тIаккха дIанисвелира Иза Iаршан тIехь. Ма вац шуна Иза воцург цхьа а вали а /доттагIа/‚ цхьа а гIодаккхархо а‚ шу ца кхета-те?
 Омра дIасадоькъу Цо стиглара лаьттан тIе‚ тIаккха иза /омра/ Цуьнан тIе айло дийнахь‚ шен барам эзар шо долуш аша дагардечу кепара.
 Иза ву къайлахьдерг а‚ гучахьдерг а хууш верг а‚ веза верг а‚ къинхетаме верг а /ву Иза/.
 Иза ву Ша мел кхоьллинарг хаза динарг. Адам кхолла волавелла Иза поппарах.
 ТIаккха цуьнан тIаьхье хилийтира Цо гIаддайначу хинан тIадамах (ораллах).
 ТIаккха Цо иза нисвира‚ Цо диллира цу чу Шен сих‚ Цо хилийтира шуна хазар а‚ бIаьрса а‚ дегнаш а. Ма кIеззиг ду-кх аша шукур дийриг.
Цара элира: "Тхо дайча лаьттахь‚ тхо керлачу кхолларехь хир ду-й‚ /духа дендийр ду-й/?" ХIаъ‚ уьш шайн Кхиош-кхобучуьнца цхьанакхетарна керста хили.
Ахьа ала: "Долуьйтур ду шу даларан малико‚ ша шуна тIе хIоттина долчу‚ тIаккха шайн Кхиош-кхобучунна тIе шу дIадерзор ду.
Хьуна гуш балхьара и къинош динарш шайн кортош охьатаIина шайн Кхиош-кхобучун хьалха /олуш/: "Тхан Кхиош-кхобушверг‚ гина тхуна‚ хезна тхуна‚ духадерзадехь тхо /дуьненан чу/ - дика Iамал йийр яра оха‚ тхо /хIинца/ тешна ду".
Тхуна лиънехьара Оха лур бара хIора сине шен нийса некъ‚ делахь а бакъ хили-кх Соьгара дош: "Юзанне е юзур ма ю Аса жоьжахати жинех а нахах массарех".
Iовша /Iазап/ хIокху шайн денца цхьаьнакхетар аша дицдарна. Оха шу а дицдина. Iовша гуттаренан Iазап шаьш /дуьненахь/ деш хилларг бахьанехь.
Баккъалла а, тешаш бу Тхан аятех шайна уьш хьехийча суждане бегаш берш‚ шайн Кхиош-кхобучунна хастам барца тасбахь деш берш‚ шаьш кура а ца бовлуш.
Церан агIонаш айло /буьйшачу/ меттигашкара‚ шайн Кхиош-кхобучуьнга кхойкху цара (Цуьнан Iазапах) кхерарца а‚ (Цуьнан къинхетаме) догдахарца а‚ Оха шайна деллачу рицIкъех сагIа ло цара.
Ца хаьа сина‚ хIун шайна хьулйина ю бIаьргашна езачарех шаьш йина хиллачу Iамална дуьхьал.
Ткъа муъма хилларг ву песакх хиллачух тера? Нис ца ло уьш.
Ткъа иман диллинарш а‚ дика Iамалш йинарш а - царна бошмаш ю чугIойла‚ хьешана санна кечйина йолу цара йина хилла Iамал бахьанехь.
Ткъа песакх хилларш а - церан чугIойла цIе ю. Царна цу чуьра арабала мел лии - цу чу бухаберзор бу уьш‚ цаьрга эр ду: "Iовша шайна цIеран Iазап‚ шаьш иза харцдеш хилла долу".
Оха Iовшанне а Iовшийтур ма ду цаьрга дайа Iазап‚ /эхартан/ доккха Iазапал хьалха бухабаьрбацара-те уьш /къиношдечух/.
Ткъа мила ву зуламе шен Кхиош-кхобучун аяташ шена хьехадеш тIаккха царех дIавоьрзуш волчул? Баккъалла а, Тхо къинош диначарех бекхам /чIир/ оьцур берш ма ду.
Оха деллера Мусага жайна - хьо ма хилалахь шеконехь цуьнца цхьанакхетарна. Оха хилийтира цунах /Товратах/ нийса некъ Исраилан кIенташна.
Оха хилийтира царна юкъахь имамаш‚ шаьш нисбелла болу Тхан омраца, шаьш собаре хиллачул тIаьхьа. Уьш хилира Тхан аятех тешаш.
Баккъалла а, хьан Кхиош-кхобучо къастор ду царна юккъехь къематдийнахь церан хиллачу хилпалонехь.
Ткъа Оха царел хьалха мел хIаллак йинчу тIаьхьенаша а нис ца бо-те уьш /бакъдолчунна тIе/? Уьш лелаш ма бу церан гIишлошкахула. Баккъалла а, цу чохь /Тхо бакъхиларан/ делилаш ду-кх! Цара ла ца дугIу-те?
Царна ца го-те Оха лохку хи /дакъаделла/ этIачу лаьттана тIе‚ цуьнца ялта арадолуьйту - цунах ма дуу церан бежнаша а‚ цара шаьш а?! Царна ца го-те?
Цара /дин харцдечара/ олу: "Маца хир бу /шуна/ толам /тхуна тIехь/ шу бакълуьйш делахь?"
Ахьа ала: "Толаман дийнахь пайда бийр бац цатешачаьрна церан имано‚ уьш тIаьхьатоттур а бац" /тоба дан/.
ДIаверза царех‚ хьоьжуш Iелахь‚ уьш бу хьуна хьоьжуш Iаш.
 ХIай пайхамар! Делах кхералахь‚ хьо муьтIахь ма хилалахь керстанашна а‚ мунепакъашна а. Баккъалла а, Дела хили хууш верг а‚ хьукаме верг а.
 Хьо тIаьхьахIотта хьайга вехьешца хьан Кхиош-кхобучуьнгара деъначунна. Баккъалла а, Дела хили аша дийриг сов дика хууш.
 Ахьа таваккал де Далла - кхачо хили Делаца векал.
 Ца дина Дала цхьанне стагана ши дог цуьнан кийрахь‚ ца хилийтина Цо шун зударех‚ аша шайга шун баккъаш шайн нанойн баккъашка тера хета‚ аьлла болу‚ шун наной‚ аша долабаьхина берийх шуна кIентий ца бина Цо. Иза шун дош ду шун багенашца /олуш долу/. Дала олу бакъдерг‚ Цо нисво нийсачу некъа.
 Шайн дайшка дIакхайкха уьш - иза ду мелхо нисдерг Далла гергахь. Шуна церан дай ца бовзахь - шун вежарий а бу уьш динехь‚ шун доттагIий а бу. Шуна къа дац шу шегахь гIалат деллачун‚ аша дагалаьцначун бен. Хили Дела гечдеш верг а‚ къинхетаме верг а.
 Пайхамар таме ву муъма нахана шайл а‚ цуьнан зударий церан наной бу. Гергарнаш цхьаберш вакхарел таме бу Делан жайнахь муъма нахал‚ хIижар дихкинчарел‚ аша шайн доттагIашна диканиг деш далахь бен. Хили иза жайнахь дIаязделла.
 Оха схьаийцира пайхамарашкара чIагIам‚ хьоьгара а‚ Нухьера а‚ ИбрахIимера а‚ Мусагара а‚ Маръяман кIантера Iисагара а. Оха схьаийцира цаьргара чIогIа чIагIам.
 Цо /Дала/ бартхаттархьама бакълуьйчаьрга шайн бакълерах. Кечдина Цо керстанашна лазош долу Iазап.
 ХIай иман диллинарш! Аша дагадайта Делан ниIмат шайн долу - шуна деара эскар - Оха бахийтира царна тIе мох а‚ эскар а‚ шуна ша гуш доцу. Хилира Дела аша дийриг гушверг.
Уьш баьхкира шуна тIе шун тIехула а‚ шун бухахула а - бIаьргаш хьен тIе баьлира‚ дегнаш къамкъаргашка кхечира‚ шуна моттайолаелира Делах лаьцна цхьацца /нийса йоцу/ моттаргIонаш.
Цигахь зийра муъма нах‚ чIогIа мохк а бегийра.
/Ахьа дагадаийта/ мунепакъаша а‚ шайн дегнашкахь цамгар йолчаьра а элира: "Дала а‚ Цуьнан элчано а вайца йина ваIда Iехор бен ма дац".
/Ахьа хьахаде/: царех цхьана тобано элира: "ХIай Ясрибан бахархой! Шуна латта меттиг яц /тIом бан/‚ духадерза". Царех кхин йолу тоба пайхамаре пурба деха йолаелира‚ олуш: "Тхан цIенош десса ду". Десса ма дац уьш - царна луург бовдар ду-кх /тIамтIера/.
Царна чубаьхкича цуьнан /гIалин/ йисташкахула‚ тIаккха цаьрга питна дийхича - и лур ма дар хьуна цара‚ цхьа кIеззиг хьоьжуш лаьттар а ма бацара хьуна.
Уьш хьалха а хилира Делаца ваIда еш‚ шаьш довдур дац /тIамтIера/‚ бохуш. Хили Делан ваIда жоп доьхуш.
Ахьа ала: "Пайда бийр бац шуна довдаро‚ шу довдарах даларх‚ я дайарх кIеззиг бен бахам хир бац шуна".
Ахьа ала: "Мила ву иза ша Делах шу лардийр верг Цуна шуна цхьа зен лиъча‚ я Цуна шуна цхьа къинхетам лихча. Цара карор ма вац шайна Дела воцург цхьа а вали а‚ цхьа а гIоьнча а".
Бевза Далла шух новкъарло еш берш /нах гIазоте ца бохуьйтуш/‚ шайн вежаршка олуш берш: "Схьадуьйла тхо долчу /ма гIо гIазоте/!" Цхьа къеззиг бен ца беара цара ницIкъ.
Шуна бIаьрмециг хуьлуш. Кхерам беъча хьуна гира уьш хьоьга хьоьжуш шайн бIаьргаш хьийзаш валан шен дог вон хилларг санна. Кхерам дIабаьлча шух чекхдохур ду цара чIиран меттанаш дикачунна бIаьрмециг хилла. Уьш иман диллина бац хьуна‚ Дала яйана хьуна церан Iамалаш. Иза хилира Далла атта.
Царна метта и тобанаш дIа ца яхна. И тобанаш еъча царна лаьа Iаьрбийн юккъехь дIасхьалеларш хила‚ шун хабарш хоьттуш. Шун юккъехь хилча а кIеззиг бен тIом бира бацара цара.
Баккъалла а, шуна хилира Делан элчанехь хаза мисал /шух/ Делах а‚ ТIаьхьарчу дийнах а кхоьруш волчунна а‚ дуккха Дела хьехош волчунна а.
Муъма нахана и тобанаш гича‚ элира: "ХIара ю Далла а‚ Цуьнан элчано а вайца йина ваIда‚ бакълина Дела а‚ цуьнан элча а". /Цу гIуллакхо/ уьш алсам ца боху иманца а‚ муьтIахь хиларца а бен.
Муъма нахах цхьа божарий бу шаьш бакъйина шайн Делаца хилла йолу ваIда‚ царех шен Iожалла кхочуш хилларг /велларг/ а ву‚ царех хьоьжуш верг а ву‚ цхьа а хийцам ца бина цара /шайн ваIдин/.
Дала ял ялархьама бакълийначаьрна шайн бакълерца‚ Iазап дийр ду мунепикъашна Шен лаахь‚ я гечдийр ду царна. Баккъалла а, Дела хили гечдеш верг а‚ къинхетаме верг а.
Дала бухаберзира ца тешнарш шайн оьгIазаллица‚ ца кхиира уьш дикачух. Кхачо хилийтира Дала муъма нахана тIамах. Хили Дела нуьцIкъала верг а‚ веза верг а.
/Дала/ охьабоссира жайнан дайх царна гIо дина хилларш шайн чIагIонашкара‚ Цо кхоьссира церан дегнашка кхерам‚ цхьаберш аша бойу‚ цхьаберш аша йийсаре лоьцу.
Цо ирсана шуна делира церан лаьтта а‚ церан цIенош а‚ церан бахам а‚ аша хьешна доцу лаьтта а. Хили Дела массо хIуманна тIехь ницIкъ болуш.
ХIай пайхамар! Ахьа ала хьан зударшка: "Шу делахь дуьненан дахар дезаш‚ цуьнан хазалла а /езаш/‚ схьадуьйла - аса бахам лур бу шуна‚ хазачу кепара паргIат дохур ду шу.
Шу делахь везаш Дела а‚ Цуьнан элча а‚ тIаьхьа хир йолу хIусам а /ялсамане/ - Дала кечйина шух дикачаьрна йоккха ял.
ХIай пайхамаран зударий! Шух билгала ирчаниг деанчунна - шозза алсам хир ду цуна Iазап. Хили иза Далла атта.
Шух Далла а‚ Цуьнан элчана а муьтIахь хилларг а‚ дика Iамал а йинарг - цуна ял лур ю Оха шозза. Оха цуна кечдина сийлахь рицIкъ.
ХIай пайхамаран зударий! Шу дац зударех цхьаннега тера. Шу /Делах/ кхоьруш делахь ма хила дашца кIеда /хийрачу божаршна/ - тIаккха шен дагчохь цамгар ерг тIе хьийзар ву‚ аша ала дика дош.
Шайн цIеношкахь совца‚ кеч ма ло хьалхалера жехIаллин кеч баларца. Ламаз а хIоттаде‚ закат а ло‚ Далла а‚ Цуьнан элчана а муьтIахь хила. Баккъалла а, Далла лаьа, /хIай пайхамаран/ цIийнан охIла, шух боьху хIума дIадаккха а, шу цIандан а цIандарца.
Дагадайта шайн цIеношкахь доьшуш долу Делан аяташ а‚ хьикмат а. Баккъалла а, Дела хили тIекаре верг а‚ сов дика хууш верг а.
Баккъалла а, бусулба божарий а‚ бусулба зударий а‚ муъма божарий а‚ муъма зударий а‚ /Делах/ кхоьруш болу божарий а‚ /Делах/ кхоьруш болу зударий а‚ бакълуьйш болу божарий а‚ бакълуьйш болу зударий а‚ собаре болу божарий а‚ собаре болу зударий а‚ /Далла/ муьтIахь болу божарий а‚ /Далла/ муьтIахь болу зударий а‚ сагIа луш болу божарий а‚ сагIа луш болу зударий а‚ марха лоцу божарий а‚ марха лоцу зударий а‚ шен эхье йолу меттигаш ларош болу божарий а‚ зударий а‚ дуккха Дела хьехош волу божарий а‚ зударий а - кечдина Дала царна гечдар а‚ сийлахь-йоккха ял а.
Яц муъма стагана‚ я муъма зудчунна Дала а‚ Цуьнан элчано а цхьа гIуллакх кхочушдича шайн гIуллакхах /шайн дезарг/ харжан бакъо. Далла а‚ Цуьнан элчана а Iесалла еш верг тилавелла билгалчу тиларца.
/Хьажал/ ахьа ма элира Дала а‚ ахьа а шен ниIмат деллачуьнга: "Хьайгахь кхаба хьан зуда‚ Делах кхера!" Ахьа хьулдийра хьайгахь Дала гучадоккхуш дерг. Хьо кхоьрура нахах‚ ткъа Дела мелхо там болуш вара хьо Шех кхера. Зайда цуьнца шен лаам кхочушбича (цо иза йитича, Iиддат чекхдаьлча)‚ Оха иза хьуна ялира муъма нахана хало ца хилийтархьама шаьш дай хIоьттинчу кIентийн зударий бало цара шайн царца долу гIуллакх чекхдаькхича /шарIехь уьш битича/. Хили Делан гIуллакх дина даьлла.
Пайхамарна хало хила мегар дац Дала Шена тIе диллинчуьнгахь - Делан Iадат /ду иза/ хьалха баханчаьргахь а хилла. Хили Делан гIуллакх азаллехь кхочуш хилла.
Ишттанаш бу уьш /хьалха баханарш/ шаьш Делан элчаналла кхочуш дина‚ Цунах кхоьруш болуш‚ Дела воцучех цхьаннех ца кхоьруш. Делаца кхачо хилла хьесапдийриг.
Ца хилла Мухьаммад шун божарех цхьанне а да‚ делахь а Делан элча а‚ пайхамарийн мухIар а ду иза. Хили Дела массо хIума хууш верг.
ХIай иман диллинарш! Хьехаве Дела дукха хьехаварца.
Тасбахь де Цуна Iуьйранна а‚ суьйранна а.
Иза ву шух къинхетамбеш верг‚ Цуьнан маликаш а /ду шуна гечдар доьхуш/‚ шу боданера серлонга дахархьама. Иза хили муъма нахах къинхетамбеш верг.
Церан маршал Цуьнца цхьанакхитинчу дийнахь - салам ду. Цо кечйина царна сийлахь ял.
ХIай пайхамар! Баккъалла а, Оха вахийтина хьо теш хилла‚ кхаъанча хилла‚ кхерамча хилла.
Деле кхойкхуш верг а хилла Цуьнан пурбанца‚ нуре чиркх а хилла /вахийтина хьо/.
Ахьа кхаъ баккха муъма нахана царна Делера доккха дозалла ду‚ аьлла.
МуьтIахь ма хилалахь /Делах/ цатешачаьрна а‚ мунепакъашна а‚ дита церан /хьуна деш долу/ халахетарш. Далла тIе товжа. Кхачо хили Делаца векал.
ХIай иман диллинарш! Аша муъма зударий балийча‚ тIаккха уьш битича шу царех хьакхадалале шуна царна тIехь цхьа Iидда дац аша тергал дан дезаш. Ло цаьрна шайн пайда эццал хIума‚ хазачу кепара бита уьш.
ХIай пайхамар! Оха хьанал бина хьуна хьан зударий‚ ахьа шайна мах белла болу‚ хьан аьтту куьйга дола динарш хьуна Дала хIонсана беллачарех‚ хьан ден вешин мехкарий а‚ хьан ден йишин мехкарий а‚ хьан ненан вешин мехкарий а‚ хьан ненан йишин мехкарий а‚ шаьш хьоьца хIижар дина болу; /кхин муьлхха/ муъма зуда а‚ цо ша пайхамарна дIалахь‚ пайхамарна иза ялон а лаахь‚ еккъа хьуна а /хIай пайхамар/ хуьлуш кхин муъма нахана йоцуш. Тхуна хии‚ хIун тIе диллина Оха царна шайн зударшкахь‚ аьтту куьйгаша дола диначаьргахь а‚ хьуна хало ца хилийтархьама. Хили Дела гечдеш верг а‚ къинхетаме верг а.
Ахьа тIаьхьатоттур ю хьайна луург царех; хьайна тIелоцур ю хьайна луург‚ хьайна езахь айхьа юьстах яьккхиначарех - къа дац хьуна. Иза мелхо герга ду церан бIаьргаш бузарна‚ уьш сингаттаме ма хуьлийла‚ уьш реза хуьлийла ахьа шайна деллачунах - уьш массо а. Далла хаьа шун дегнашкахь дерг. Хили Дела хууш верг а‚ эсала верг а.
Хьанал бац хьуна зударий царел сов а‚ уьш хийцабар а /кхечу/ зударех‚ церан хазалло хьо цецваккхахь а‚ хьан аьтту куьйго дола дина боцурш. Хили Дела массо хIуманна тIехь тергал деш верг.
ХIай иман диллинарш! Пайхамаран цIеношка чу ма гIолаша шайна пурба делчи бен кхача баа и /кхача/ кечбина баларе хьоьжуш ца Iаш. Мухха делахь шайга кхийкхича - чу гIо‚ шаьш хIума йиъча дIасхьадаржа‚ хабарна юкъа а ца гIош. Баккъалла а, шун иштта хилара пайхамарна новкъарло йо‚ цуна шух эхь хета /шуьга ала/. Далла эхь ца хета бакъдолчух. Аша цаьрга /элчан зударшка/ цхьа хIума ехахь‚ аша еха и цаьрга кирхьана юккъехула. Иза мелхо цIена ду шун дегнашна а‚ церан дегнашна а. Шуна мегара дац Делан элчана новкъарло ян а‚ цуьнан зударий балабан а цул тIаьхьа цIеллигацIа. Баккъалла а, иза хили Далла гергахь доккханиг.
Аша гучадаккхахь а цхьа хIума‚ я хьулдахь и - баккъалла а, Дела хили массо хIума хууш верг.
Къа дац царна /зударшна‚ шайн юьхь гайта/ шайн дайшкахь‚ шайн кIенташкахь‚ шайн вежаршкахь‚ шайн вежарийн кIенташкахь‚ шайн йижарийн кIенташкахь‚ шайн /хьалхахь болчу/ зударшкахь‚ шайн аьтту куьйгаша дола диначаьргахь. Делах кхералаш /шу зударий - хийрачу божаршна гучабаларехь/. Баккъалла а, Дела хили массо хIуманна тIехь теш.
Баккъалла а, Дала а‚ Цуьнан маликаша а салот дуьллу пайхамарна. ХIай иман диллинарш! Аша дилла цуна салот‚ салам ло маршаллица.
Баккъалла а, Далла а‚ Цуьнан элчанна а халахоьтуьтуш берш - Дала неIалт аьлла царна дуьненахь а‚ эхартахь а‚ кечдина царна сийсазаллин Iазап.
Муъма нахана а‚ муъма зударшна а халахоьтуьйтуш берш цара ца динчуьнца цара дехьна доккха эладита а‚ билгала къа а.
ХIай пайхамар! Ала хьан зударшка а‚ хьан мехкаршка а‚ муъма нехан зударшка а шайна тIе шайн оба /паранжа‚ парду/ узийла цара. Иза мелхо герга ду уьш бовзарна а‚ царна халахетар ца дарна а. Хили Дела гечдеш верг а‚ къинхетаме верг а.
Мунепакъаш а‚ шайн дегнашкахь цамгар ерш а‚ Мадинатехь эладитанаш даржош берш а ца совцахь Оха хIоттор ма ву хьо царна тIе. ТIаккха хьан лулахь уьш цигахь Iийр ма бац кIеззиг бен.
Шайна неIалт хилларш. Миччахь хилахь схьалоьцур ма бу уьш‚ бойур ма бу байарца.
Делан суннат ду иза‚ хьалха дIабаханчаьргахь а лелла. Хьуна каранне а карор бац Делан суннатана хийцам.
Хьоьга хоьтту наха сахьтах лаьцна. Ахьа ала: "Цуьнан Iилма Далла гергахь ду". Стено хоуьйту хьоьга? - и сахьт-м герга хилла а мега.
Баккъалла а, Дала неIалт аьлла цатешачаьрна‚ Цо кечйина царна жоьжахате.
Уьш лаьттар бу цу чохь гуттар. Царна карор вац вали а‚ гIоьнча а.
Оцу дийнахь шайн яххьаш цIерга ерзош цара эр ма ду: "Вай хилла хиллехьара Далла муьтIахь‚ элчана муьтIахь!"
Цара элира: "Тхо Кхиош-кхобушверг‚ тхо муьтIахь хили тхан элашна а‚ тхан тхьамдашна а. Цара тили тхуна некъ.
Тхан Кхиош-кхобург‚ лолахь царна шозза Iазап‚ доккха неIалт алалахь царна".
ХIай иман диллинарш! Шу ма хилалаш Мусана халахетар диначарех тера. Дала цIанвира иза цара аьллачух. Иза хилира Далла гергахь лоруш верг.
ХIай иман диллинарш! Делах кхералаш‚ нийса дош алалаш.
Цо дика хуьлуьйтур ю шун Iамалш‚ гечдийр ду шуна шун къинош. Далла а‚ Цуьнан элчанна а муьтIахь верг - цо баьккхина боккха толам.
Оха хьалха диллира закъалт стигланашна а‚ лаьттана а‚ лаьмнашна а - уьш дуьхьал хилира и дахьан‚ уьш кхийрира цунах‚ и дIадихьира адамо. Баккъалла а, иза хили-кх зуламе верг а‚ ца хууш верг а.
Дала Iазап дархьама мунепакъ божаршна а‚ мунепакъ зударшна а‚ ширк динчу божаршна а‚ ширк динчу зударшна а‚ Дала гечдархьама муъма божаршна а‚ муъма зударшна а. Хили Дела гечдеш верг а‚ къинхетаме верг а.
 Хастам бу Далла‚ Шена стигланашкахь а‚ лаьттахь а мел дерг долчу‚ Шена хастам болчунна эхартахь а. Иза хьукаме верг а ву‚ сов дика хууш верг а ву.
 Цуна хаьа лаьттан чу гIош дерг а‚ цунах схьа долуш дерг а‚ стиглара охьадогIуш дерг а‚ цига ирх долуш дерг а. Иза къинхетаме верг а ву‚ гечдеш верг а ву.
 Ца тешачаьра элира: "Сахьт вайна догIур а дац". Ахьа ала: "ХIаъ‚ сан Кхиош-кхобучуьнах дуй боу аса‚ къайлах дерг хууш волчу: догIур долуш ду иза шуна". Цунах /Делах/ къайладер дац мискъала зарратал хIума стигланашкахь а‚ лаьттахь а‚ цул мелхо а жиманиг а, мелхо а доккханиг а‚ билгалчу жайнан чохь долуш а бен.
 Иман диллинчаьрна‚ дика Iамалш йиначаьрна ял ялархьама. Уьш бу шайна гечдар а‚ сийлахь рицIкъ а дерш.
 Тхан аяташ талхо къахоьгуш берш, /уьш/ гIелдан гIерташ - царна Iазап ду лазош долчу таIзарех.
 Шайна Iилма деллачаьрна хаьа хьуна хьан Кхиош-кхобучуьнгара доьссинарг бакъдерг дуйла‚ ша /нах/ нисбеш долу везза волчун‚ хастаме волчун /Делан/ новкъа.
 Цатешначаьра элира: "Оха нисдой шу цхьана стагана тIе‚ шуьга ша дуьйцуш волчу‚ шу массо кийсагана декъаделча шу керлачу кхолларчохь хир ду /духа дендийр ду/‚ бохуш?
 Далла тIе харцдерг кхоьллина цо‚ я цуьнца жинаш ду". ХIаъ‚ эхартах ца тешаш берш Iазапан чохь а‚ генарчу тилар чохь а ма бу.
 Царна ца го-те шайна хьалхахь а, тIехьахь а дерг, стиглара а, лаьттара а? Тхуна лууш хиллехьара Оха лаьтте худийтар бара уьш‚ я стиглара кийсагаш егор яра царна тIе. Баккъалла а, цу чохь делил ма ду ша воьрзуш волчу /Деле тоба дарца/ лена.
Оха деллера Давудана Тхайгара ниIмат‚ /элира/: "ХIай лаьмнаш! Тасбахь де цуьнца цхьана‚ /аша а/ олхазарш". Оха кIаддийра цуна эчиг:
"ГIаьгIнаш е‚ тIе юста /уьш/. Диканиг делаша. Баккъалла а, Со аша дийриг гуш ву".
Сулейманна а /муьтIахь бира Оха/ мох‚ цуьнан Iуьйренан некъ бутт болуш‚ цуьнан суьйренан некъ а бутт болуш. Оха ирабира цуна цIестан хьоста. Жинех ду шаьш цуна хьалхахь болх беш дерш цуьнан Кхиош-кхобучун пурбанца. Царех Тхан омрах дIатилначаьрна Iавшор ду Оха жоьжахатин Iазапах.
Цара еш цуна‚ шена луу‚ михьрабаш‚ сурташ а‚ кедаш черманаш санна‚ чIогIа яйнаш а. Хам бе‚ Давудан доьзал. КIеззиг бу Сан лайх хам беш берш.
Оха цуна /Сулейманна/ Iожалла тIехIоттича цуна валаран тIе уьш нис ца бира цхьана лаьттан дийнато бен‚ ша цуьнан Iаса юуш. Иза охьавоьжча билгалделира жинашна шайна къайле хууш хиллехьара лаьттар ца хилар шаьш сийсазаллин Iазапехь.
Хилира сабаашна шайн гIишлошкахь делил: ши беш аьтту агIорхьара а‚ аьрру агIорхьара а. Даа шайн Кхиош-кхобучун рицъкех‚ хам бе Цуна! Токхе мохк а‚ гечдеш волу Кхиош-кхобург /хилира царна/.
Юьстах белира уьш /Далла хам барна/‚ Оха доссира царна тIе дуккха Iовраш‚ церан шина бешан меттана хилийтира ши беш къаьхьа стоьмаш болуш‚ аслих а‚ /цхьацца/ хIума кIеззиг сидрех а йолуш.
Иза бекхам бира Оха царна уьш ца тешаш хиларна. Оха /иштта/ бекхам бой ца тешачаьрна а бен?
Царна юкъахь а‚ Оха шайна чохь декъалйина хиллачу яртийн юкъахь Оха йира гуш йолу ярташ‚ царна чохь къастийра некъ: "Лела царна чухула буьйсанашкахь а‚ деношкахь а кхерам боцуш!"
Цара элира: "Тхан Кхиош-кхобург‚ гена хилийталахь тхан кхерсташ лелар". Цара зулам дира шайна‚ Оха хилийтира царех /нахана/ дийцарш‚ хедийра уьш массо а кийсаг хилла. Баккъалла а, цу чохь делилш ма ду массо собаре волчунна а‚ хам бечунна а.
Иблисо бакъ дайтара цаьрга шена моттар‚ уьш цуна тIаьхьахIоьттира муъма нахах цхьа тоба йоцург.
Ма яцара цуна царна тIехь цхьа а бакъо‚ деккъа Тхуна хаархьама‚ мила ву эхартах тешаш цунах шеконехь хиллачех. Хьан Кхиош-кхобург массо а хIуманна лардархо ву.
Ахьа ала: "Кхайкха шайна Дела витина /делий бу/ метташ хиллачаьрга". Цара дола ма ца до мискъала заррат /хIуманна/ стигланашкахь а‚ лаьттахь а. Ма дац царна цу шиннан чохь цхьа а накъосталла‚ ма вац Цуна царех цхьа а гIоьнча.
Пайда бийр бац гIо даккхаро Цуьнан гергахь Цо шена пурба деллачун бен. Шайн дегнашкара кхерам дIабаьккхича‚ цара (шайна шапаIат дан бакъо елла хилла долчу маликаша а, пайхамараша а) элира: "ХIун элира шун Кхиош-кхобучо?" Цара /вовшашка/ элира: "Бакъдерг. Иза лекха а‚ воккха а верг ву".
Ахьа ала: "Мила ву шуна рицIкъ луш верг стигланашкара а‚ латтара а?" Ахьа ала: "Дела ву". Баккъалла а, Тхо я шу нийсачу новкъахь ду я билгалчу тиларан чохь ду".
Ахьа ала: "Шуга хоттур дац оха къа дарна‚ тхоьга хоттур дац аша деш долчух".
Ахьа ала: "Гулдийр ду вай вайн Кхиош-кхобучо тIаккха къастор ду Цо вайна юккъехь бакъдолчуьнца‚ Иза хууш волу къастош верг ву".
Ахьа ала: "Аша гайта суна шаьш Цунах кхиина накъостий". ХIан-хIа! Иза - Дела ву‚ ша везза волу‚ ша хьукаме волу.
Оха ваийтина ма вац хьо массо нахе кхаъ бахьаш верг а‚ кхерамча а хилла бен‚ делахь а дукхох болчу нахана ца хаьа-кх.
Цара олу: "Маца /кхочуш/ хир ду и ваIда шу бакълуьйш делахь?"
Ахьа ала: "Шуна хан тоьхна де ду‚ цунах цхьа сахът тIаьхьадуьсур а дац шу‚ хьалха довлур а дац".
Ца тешначаьра элира: "Тешанне а тешар ма дац тхо хIоккху КъурIанах а‚ цул хьалха хиллачух а". Хьуна гуш балхьара и зуламхой шайн Кхиош-кхобучун хьалха хIоттина‚ царех цхьаберш вакхарга дош духадерзадеш‚ шаьш заьIип хиллачаьра куралла еш хиллачаьрга олуш: "Шу ца хиллехьара тхоьх муъма нах хилла хир ма бара".
Шаьш куралла еш хиллачаьра элира заьIип хиллачаьрга: "Оха дIатилира шу /нийсачу/ некъах и шуьга беъначул тIаьхьа? ХIаъ‚ шу шаьш хилира къинош деш".
Шаьш заьIип хиллачаьра элира куралла еш хилачаьрга: "ХIаъ‚ буьйсанан а‚ дийнан а мекарлонаца аша тхуна омра ма дора тхо Делах ца тешар‚ Оха Цуьнца кхин нисвар". Цара хьулдийра дохкобовлар шайна Iазап гича. Оха буржолаш туьйхира ца тешаш хиллачаьрийн лагийх. Шаьш деш хиллачуьнца бен бекхам хир бу-й царна?
Оха ца ваийтира юьртахь цхьа а кхерамча цуьнан /юьртан/ хьалдолчаьра олуш бен: "Баккъалла а, тхо шу шеца даийтинчун /ца тешаш/ керста ду-кх".
Цара элира: "Тхо мелхо алсам ду бахамца а‚ доьзалца а‚ тхуна Iазап дийр дац".
Ахьа ала: "Баккъалла а, сан Кхиош-кхобучо рицIкъ даржадо Шена луучунна /дукха луш/‚ барам а бо /кIеззиг луш/‚ делахь а дукхох болчу нахана ца хаьа.
Шун бахам а‚ шун доьзал а ма бац шу Тхуна гергадалош берш (кIез-кIеззиг) гергадалорца - ша иман диллинарг а‚ дика Iамал йинарг а бен. Уьш бу шайна шозза ял ерш шаьш йинчу Iамалшца‚ уьш /хир/ бу /ялсаманин/ хIусамашкахь кхерам боцуш.
Тхан аяташ /дохорехь/ къахьоьгуш берш /уьш/ ледара дан гIерташ - Iазапан чу хIоттор ма бу.
Ахьа ала: "Баккъалла а, сан Кхиош-кхобучо даржадо /шорта/ рицIкъ Шен луучунна Шен лех‚ Цо цуна барам а бо". Аша хIуманах сагIина елларг Цо меттахIоттор ю. Иза рицIкъ лучарех уггар диканиг ву.
Цу дийнахь Цо гулбийр бу уьш берриге‚ тIаккха эр ду маликашка: "ХIорш бу и шуна Iибадат деш хилларш?" 
Цара элира: "Вонах цIена ву хьо‚ Хьо ву-кх тхан вали уьш боцуш. ХIаъ‚ уьш хилира жинашна Iибадат деш‚ царех дукхох берш царна иман диллина бу".
Тахана шух цхьаболчаьрийн долахь бац вакхарна пайда а‚ зен а‚ Оха эр ду зулам диначаьрга: "Iовша шайна цIеран Iазап аша ша харцдеш хилла долу".
Шайна тIехь Тхан къесташ долу аяташ доьшуш цара элира: "ХIара ма вац шу шун дай шена Iибадат деш хиллачух дIатило лууш волу стаг бен". Цара элира /юха а/: "Ша кхоьллина харцдерг бен ма дац хIара /Къуръан/". Ца тешначаьра бакъдолчунна и шайга деъча элира: "ХIара деккъа къеггина бозбуанчалла ду-кх".
Оха ца делла цаьрга /Iарбашка/ цхьа а жайна цара и Iамадеш долу‚ Оха ца ваийтина цаьрга хьоьл хьалха цхьа а кхерамча.
Харцдира царел хьалха хиллачаьра а‚ /хIорш-м/ ца кхиира Оха царна деллачух итталгIачу декъах а. Цара харцбира Сан элчанаш. Муха хилира Сан /уьш/ цаларар (Сан Iазап)?
Ахьа ала: "Аса хьоьху шуна цхьа хIума: шу хIоттар Далла хьалаха /бакъдерг лоьхуш/ шишша а‚ цхьаьцца а‚ тIаккха аша ойла яр: шун накъост ма вац жинех. Иза ма вац кхерамча бен чIогIа Iазап хилале хьалха /ваийтина волу/".
Ахьа ала: "Аса ца бехна шуга цхьа а мах‚ иза шуна бу. Сан мах Дела тIехь бен бац. Иза массо хIуманна тIехь теш ма ву".
Ахьа ала: "Баккъалла а, сан Кхиош-кхобучо кхуссу /пайхамарийн дегнашка/ бакъдерг‚ къайленаш дика хууш верг ву Иза".
Ахьа ала: "Деъна бакъдерг. Гучадер дац харцдерг‚ духадоьрзур а дац".
Ахьа ала: "Со тилвеллехь - со тилалуш ву сайна. Со нисвеллехь - Сан Кхиош-кхобучо сайга деллачу вехьеца /нисвелла/. Баккъалла а, Иза хозуш верг а ву‚ гергахь верг а ву".
Хьуна гинехьара уьш кхерабелла‚ бовла меттиг йоцуш‚ схьаьлаьцна гергарчу меттигера.
Цара элира: "Оха иман диллина цунах". Мичара ду царна /иманах/ кхиар генарчу меттигера?
Цара керста дина иза хьалха. Цара дIатосура къайлахьдерг генарчу меттигера. (Цара бакъ ца лорур шайга дуьненахь дуьйцуш хилла долу къематдийнах а, юхадендарах а, ялсаманих а, жоьжахатих а лаьцна хабарш).
Дуьхьало хилира царна а‚ царна дезачунна а юккъехь‚ уьш санначарех хьалха дина ма хилла. Баккъалла а, уьш хилира кегари хиллачу шеконехь.
 Хастам бу Далла - стигланийн а‚ лаьттан а юьхьанца кхоллархачунна‚ шишша‚ кхоккха‚ диъ тIемаш долчу маликех /пайхамарашка/ элчанаш хилийтинчунна. Цо сов доккху кхолларехь Шена луург. Баккъалла а, Дела массо хIуманан тIехь ницIкъ берг ву.
 Дала нахана Шен къинхетамах дIабеллинчунна - вац цуна дIакъовлархо. Цо дIакъевлинчуна - вац цуна дIахуьйцург Цул тIаьхьа. Иза сийлахь-везза верг а‚ хьукаме верг а ву.
 ХIай нах! Хьехаде шайна тIехь хилладолу Делан ниIмат. Дела воцчу кхечу кхоллархочо рицIкъ лур дарий-те шуна стиглара а‚ лаьттара а? Кхин Дела ма вац Иза воцург. Ма Iехадина-кх шу!
 Хьо цара харцвахь - хьоьл хьалха а харцбина элчанаш. Далла тIе дIадоьрзу гIуллакхаш.
 ХIай нах! Баккъалла а, Делан ваIда - хьакъ-бакъ ю. Шу данне а Iеха ма дойла дуьненан дахаро‚ шу данне а Iеха ма дойла Делаца Iехочо.
 Баккъалла а, шайтIа шуна мостагI ду‚ мостагI дей схьалаца иза. Цо кхойкху шен тоба жоьжахатин дай хиларе.
 Цатешнарш - царна чIогIа Iазап /хир/ ду. Иман диллинарш а‚ диканаш динарш а - царна гечдар а‚ йоккха ял ма ю!
 Ткъа ву-те шен Iамалах вониг шена хазйинарг‚ тIаккъа иза шена хаза гинарг /дика Iамал йинчух терра/? Баккъалла а, Дала тила вала ма вуьту Шена луург‚ Цо нис ма во Шена луург. Хьан са ма даа царна тIехь гIайгIа еш. Баккъалла а, Дела ву цара деш дерг хууш верг.
 Дела ву Ша мох бохуьйтуш верг‚ Цо цуьнга хьейойту мархаш‚ Оха уьш дIалехкира беллачу махка - цуьнца /догIица/ латта дендийра иза деллачул тIаьхьа. Иштта ду /шу/ духадендар. 
Мила хиллехь сий дезаш - Делан ду сий дерриге а. Цуьнан тIе хьала айло цIена дош а‚ дика Iамал а‚ Цо аййо иза. Вонашца мекарло еш берш - царна чIогIа Iазап ду. Церан мекарло - иза эрна ю.
Дела ву Ша шу кхоьллинарг лаьттах‚ тIаккха тIадамах. ТIаккха Цо хилийтина шух боьршаниг а‚ стениг а. Цхьа а зуда берах хир ма яц‚ цо бер дийр ма дац Цуьнан хаарца бен. Цхьа а вехаш верг вехар а ма вац‚ цуьнан дахарах оьшур а ма дац жайнан чохь долуш бен. Баккъалла а, иза Далла атта ма ду.
Цхьанисса бац /хIара/ ши хIоьрд: хIара мерза-теза‚ шен хи мала атта долуш бу‚ ткъа важа - дуьра туха ду. ХIораммех аша дуу керла жижиг‚ аша /цара чуьра/ схьайоху мехала маржанаш‚ аша уьш тIеюху. Хьуна го кема цара чухула кхерсташ аша лахархьама Цуьнан ниIматах‚ аша хам бийр бацара-те.
Цо йохуьйту буьйса дийнан чу‚ де буьйсана чу‚ болх бойту малхе а‚ батте а. Массо а дIасхьа лелаш ю шен тоьхна хан тIекхаччалц. Иза ву Дела‚ шун Эла‚ Цуьнан ду паччахьалла. Аша Иза а витина шайга кхойкхучаьрийн долахь ма дац цуьрриг а.
Аша цаьрга кхийкхича а‚ царна ца хозу шун кхайкхар‚ хезча а - цара шуна жоп ца ло‚ къемат дийнахь цара керста дийр ду шун накъосталла. Цхьаммо а хьоьга дуьйцур ма дац Ша сов хуучу /Цо/ санна.
ХIай нах! Шу пекъарш ду Деле. Дела - Иза ву хьалдерг а‚ хастаме верг а.
Шена лаахь шу дIадахийтина керла халкъ далор ду Цо.
Иза Далла /хIумма/ хала дац.
Хьур бац хьочо кхечун мохь. /Къих/ дуьзна сино дийхича а шен /мохь/ бахьар‚ хIумма цунах хьур бац /цхамма а/‚ гергарло йолуш иза хиллехь а. Ахьа хьехам бе /кхерам таса/ шайн Кхиош-кхобучух кхоьруш болчаьрна И гуш воццушехь‚ ламаз а хIоттинчаьрна. ЦIанвелларг - иза шена цIанло. Деле ду дIадахар.
Цхьанисса вац бIаьрса доцург а‚ бIаьрса дерг а‚
Боданаш а‚ нур а‚
IиндагIа а‚ йовхо а‚
Цхьанисса бац дийнаберш а‚ белларш а. Баккъалла а, Дала хозуьйту Шена луучуьнга. Хьо ма вац хозуьйтург долуш кешнийн чохь волчуьнга.
Хьо веккъа кхерамча ву.
Баккъалла а, Оха вахийтина хьо бакъдолчуьнца кхаъ боккхург а‚ кхерам тосург а хилла. Цхьа а уммат ца хилла шена юкъахь кхерамча ваьхна бен.
Цара хьо харцвахь‚ царел хьалха хиллачаьра а харцбина /элчанаш/. Цаьрга баьхкира церан элчанаш билгалонашца а‚ язонашца а‚ нуре долчу жайнаца а.
ТIаккха Аса схьалецира ца тешнарш. Муха хилира Сан Iазап?
Хьуна хаьий Дала доссина хилар стиглара хи‚ Оха схьабехира цуьнца стоьмаш‚ шайн беснаш тайп-тайпана а долуш‚ лаьмнех а /дихкира/ некъаш кIайн а‚ цIе а‚ шайн беснаш тайп-тайпана а долуш‚ чIогIа Iаьржа дерш а.
Иштта нахах а‚ дийнатех а‚ бежнех а /хилийтира Оха/ шайн беснаш тайп-тайпана долуш. Баккъалла а, Делах кхоьру Цуьнан лех Iелам нах. Баккъалла а, Дела ву везза верг а‚ гечдеш верг а.
Баккъалла а, Делан жайна доьшуш берш‚ ламаз хIоттинарш‚ Оха шайна деллачу рицIкъех сагIа делларш къайлах а‚ гучахь а - уьш дог дохуш бу хIаллак хир йоцчу йохк-эцаре /ялсамане/‚
/Уьш догдохуш бу/ Цо дIаяларе шайн ял‚ шаьш совбахаре Шен ниIматах. Баккъалла а, Иза ву гечдеш верг а‚ шукаре верг а.
Оха вехьеца жайнах хьоьга делларг иза бакъдерг ду‚ нийса догIуш а хилла долу шел хьалха хиллачуьнца. Баккъалла а, Дела Шен лех дерг сов дика хууш а ву‚ гуш а ву.
ТIаккха Оха жайна /КъурIан/ делира ирсана Тхан лех Оха хаьржинчаьрна. Царех шена зулам дийриг а ву /цу КъурIанца Iамал ца еш/‚ царех барамехь /Iамал еш/ верг а ву‚ царех Делан пурбанца диканашца хьалхаваьлларг а ву. ХIара - иза ду доккха ниIмат.
Iадну бошмаш /ю царна/‚ шена чу уьш боьдур болуш‚ /церан куьйгийх/ буллур бу дашон а‚ луълуъан а гIоз‚церан духар цу чохь хир ду дари.
Цара эр ду: "Хастам бу Далла‚ тхуна тIера сингаттам дIабаьккхинчу. Баккъалла а, тхан Кхиош-кхобург гечдийриг а ву‚ шукаре верг а ву.
Иштаниг ву Иза Ша хьанал дина тхуна /гуттар латтаран/ цIа /ялсамани/ Шен ниIматах‚ тхоьх ца хьакхало цу чохь хало‚ тхоьх ца хьакхало цу чохь кIаддалар.
Ца тешнарш - царна жоьжахатин цIе ю‚ кхиэл йийр яц царна уьш леш‚ айдийр дац церан тIера цуьнан Iазапах /хIумма а/. Иштта бекхам бо Оха хIора цатешачунна.
Цара кхуьйкхур ду цу чохь: "Тхан Кхиош-кхобушверг‚ ара дахахь тхо‚ оха дика Iамал йийр ма яра тхаш йина хилларг а йоцуш!" Оха даха ца дитира шу /дуьненахь/‚ ша кхеташ верг кхеттал? Шуьга ма веара кхерамча. Iовша /хIинца Iазап/‚ вац зуламхошна цхьа а гIоьнча.
Баккъалла а, Дела ву стигланийн а‚ латтан а къайлахьдерг хууш верг. Баккъалла а, Иза ву дегнашкахь дерг хууш верг а.
Иза ву Ша шух лаьттахь тIаьхье хилийтина. Милла велахь керста ваьлла - цуна шена ду цуьнан керстаналла. Сов бохур бац керстанаш церан керстаналло шайн Кхиош-кхобучун гергахь оьгIазаллица бен. Сов бохур бац керстанаш церан керстаналло эшаллица бен.
Ахьа ала: "Хьовсал шайн накъосташка‚ аша шайга кхойкхуш болчу Дела а витина. Гайтал соьга‚ хIун кхоьллина цара лаьттахь‚ я царна накъосталла ду стигланашкахь‚ я Оха цаьрга жайна делла‚ уьш Цуьнгара билгалонаш тIахь а болуш? ХIаъ‚ зуламхоша - цхьаболчара вакхарна еш йолу ваIда Iехор бен ма яц.
Баккъалла а, Дала лоцуьйтуш ю стигланаш а‚ латта а дIатиларх. Уьш дIатилча лоцуьйтур яри-й уьш цхьамма а Цул тIаьхьа? Баккъалла а, Иза ву тIех кхетаме верг а‚ гечдийриг а.
Цара /Маккара керстанаша/ дуй биира Делаца инзаре чIогIа дуй шайга кхерамча вагIахь‚ шаьш хир ма ду уггар нийсачу новкъахь долчу умматех цхьаъ‚ аьлла. Цаьрга кхерамча веъча‚ цо сов ца бехира уьш /ислам динан/ генабаларца бен‚
Лаьттахь курабаларца а‚ вочу мекарлоца а бен. Вон мекарло ца хьерча шен охIлах бен. Хьоьжур бу-й уьш хьалхалерчийн Iадате бен? Хьуна карор ма дац Делан Iадатна хийцар. Хьуна карор ма дац Делан Iадатна хьавзор /кхечун тIе/.
Уьш ца лела лаьттахула‚ ца хьоьжу-те‚ муха хилла царел хьалха хиллачьрийн тIаьхье? Уьш ма бара хIоккхарел вуно чIогIа ницIкъаца. Дела хили Ша духатухур воцуш стигланашкахь а‚ лаьттахь а цхьанно хIумано. Баккъалла а, Иза хили хууш верг а‚ ницIкъберг а.
Дала нах луьйцуш белхьара цара дийначуьнца‚ цу /лаьттан/ экъана тIехь дуьсур ма дацара цхьа а дийнат‚ делахь а тIехьатотту Цо уьш шайна тоьхна хан тIекхаччалц. Церан /тоьхна/ хан тIееъча - /Цо бекхам бийр бу царна шайн Iамалашка хьаьжна/. Баккъалла а, Дела хилла Шен леш гуш верг.
 Я син.
 Ша хьикмате долчу КъурIанах дуй боу Аса:
 Баккъалла а, хьо ма ву бахкийтанчаьрех
 Нисчу новкъахь.
 Ша везза а‚ къинхетаме а волчуьнгара охьадоссина ду иза /КъурIан/‚
 Хьоьга хьехам байта къомана‚ шайн дайшна бина ца хилла - уьш гIапал хилла /Делан дин ца девзаш/.
 Царех дукхах болчаьрна тIехь дош бакъхилла - цара /ахь деъначуьнга/ иман дуьллур дац.
 Церан логех Оха буржолаш тоьхна‚ уьш чIенгийх кхаьчча - церан кортош ирх айабелла.
 Царна хьалхахула а‚ тIехьахула а дуьхьало йина Оха‚ церан бIаьргийн хьалха кирхьа диллина Оха - уьш гуш ма бац.
Царна цхьатерра ду: ахьа хьехам бича а‚ ца бича а - уьш тешар болуш бац /ахь деъначух, хIай Мухьаммад/.
Баккъалла а, ахьа хьехам бе хьехамна тIаьхьахIуттуш волчунна‚ шена гуш воццушехь Къинхетаме волчух /Делах/ кхоьруш волчунна. Ахьа цуьнга кхаъ баккха: цунна гечдина хиларца а‚ сийлахь ял хиларца а.
Баккъалла а, Оха ден ма бо белларш‚ дIа яз ма до Оха цара хьалха лелийнарг а /дахийтинарг а/‚ церан /тIаьхьа хир йолу/ лар а. Массо хIума дIанис ма дина‚ Оха билгалчу жайнан чохь.
Балабе царна масална цхьана юьртан дай: цига баьхкира элчанаш.
Оха вахийтинера цаьрга шиъ - цара уьш шиа харцбира. ТIаккха Оха уьш чIагIбира кхоалгIачуьнца‚ цара элира: "Баккъалла а, тхо шуьга /дахкийтина/ элчанаш ма ду".
Цара /юьртан наха/ элира: "Шу ма дац тхо санна адамаш бен. Цхьанне хIуманца Къинхетаме волчо дахкийтина ма дац шу - шу харц луьйш ма ду".
Цара /элчанаша/ элира: "Вайн Кхиош-кхобучунна хаьа-кх тхо шуьга даийтина элчанаш дуйла.
Тхан тIехь-м дац билгала дерг дIакхачор бен"
Цара /юьртан наха/ элира: "Шу бахьанехь вон билгалонаш хааелла тхуна‚ шу ца совцахь‚ оха шуна тIулгаш деттар ма ду‚ тхоьгара лазош долчу Iазапо схьалоьцур ду шу".
Цара элира: "Шун вон билгалонаш шуьца шайца ю. Ткъа шуна хьехам бина дела /ю шун вон билгалонаш; цундела до аша тхуна Iазап?/ ХIаъ‚ шу ду-кх тIаламза къам /дуккха кIорга дахна шу къинош дарехь/".
ГIалин йистера ведда цхьа цхьа стаг схьакхечира‚ цо элира: "ХIай сан къам! ТIаьхьахIитта оцу элчанашна.
ТIаьхьахIитта шайга мах ца боьхуш болчаьрна - уьш нисчу новкъахь ма бу.
Аса хIунда ца до Iибадат суо кхоьллинчунна‚ шу а Шена тIе дIадуьгур долчунна?
Иза вуьтий‚ кхин делий тIелоцу ткъа аса? Къинхетаме волчунна (Далла) суна цхьа зен дан лиъча‚ церан шапаIаташа хIумма а гIо дийр ма дацара суна‚ цара со кIелхьаравоккхур ма вацара /Делан Iазапах/.
Гуш-лаьтташ тиларчохь хир ма вара со тIаккха.
Баккъалла а, аса иман дилли шун Кхиош-кхобучуьнга соьга ладогIа…"
/Маликаша/ элира: "Ялсамане чу гIо". Цо элира /шен са долуш/: "ХIай сан къам‚ шу хууш хиллехьара-кх
Суна сан Кхиош-кхобучо гечдина хилар а‚ Цо со сийлахьболчарех хилийтар а".
Цул тIаьхьа цуьнан къоманна тIе стиглара бIо ца баийтира Оха‚ и боуьтуш ца хилира Тхо.
Беккъа цхьа чIогIа мохь хилира - уьш /чим хилла/ дIатийна бисира.
Ма боккха бала бу-кх /Сан/ лешна: цхьа а элча ца веъна-кх цаьрга И цара сийсаза веш бен.
Царна ца го-техьа: мел дукха нах хIаллак бина Оха царел хьалха‚ уьш царна тIе бухабоьрзур ма бац.
Массо а цхьана Тхуна хьалха дIахIиттор ма бу.
Билгала делил ма ду-й царна делла долу латта: Оха иза дендина‚ цуьнах Оха буьртигаш а дехна - царех цара кхача боу. 
Цуьнан тIехь Оха хурманийн а‚ кемсийн а бошмаш хIиттина. Цуьнах Оха шовданаш а дехна -
Цаьрга цуьнан стоьмаш баийта - церан куьйгаша ца дина иза. Цара баркалла хIунда ца олу?
Вонах цIена ву и Дела‚ Ша массо хIума боьрша а‚ сте а‚ кхоьллина волу: лаьттан тIехь схьадолуш дерг а‚ шу шаьш а‚ шуна ца хуург а.
Билгала делил ду царна буьйса: цунах де доккху Оха‚ уьш боданехь буьсуш.
Малх а дIалела шена хIоттинчу меттиге - Ша везза волчун‚ Ша хууш волчун дIахIоттам бу иза.
Беттан а барам бина Оха шен манзалашкахь - дIабоьрзуш хурманан ширчу гах тарлой.
Малх баттана тIаьхьа ца кхуьу‚ буьйса дийнал хьалха ца йолу - массо а шен-шен меттехь нека деш ю.
Билгала делил ду царна Оха церан зуьррет дуьззина хиллачу кема тIехь лелийна хилар.
Цуьнах тера кхоьллира Оха царна уьш тIе хаа хIуманаш а.
Тхуна лиънехьара‚ хи чу бахийтина хир бара уьш‚ - ма хир дацара царна гIо‚ ма кIелхьарабохур бацара уьш
Тхоьгара къинхетам а‚ цхьа хан тIекхаччалц бахам а хилча бен.
Цаьрга аьлча: "Шу кхералаш шун хьалха хиллачух а‚ шун тIаьхьа хирдолчух а - шух къинхетам бан там бара" /уьш дIабоьрзу/.
Делан билгалох цхьа а делил ца деъна‚ уьш цуьнах дIабоьрзуш а бен.
Цаьрга аьлча: "Аша сагIа ло Дала шайна деллачу рицIкъах" ца тешачаьра олу иман диллинчаьрга: "Оха хIунда кхобу уьш? Дала Шена лаахь Ша кхобур бу‚ гуш-лаьтташ тилар чохь ду-кх шу".
/ТIаккха/ цара олу: "Маца хир ду иза аша дуьйцург шу бакълуьйш хиллехь?"
Хьоьжуш лаьттар бац уьш - беккъа цхьа чIогIа мохь хир бу: цо схьалоьцур бу уьш шаьш лаьтташехь къуьйсуш.
Весет дан а ницIкъ кхочур бац царна‚ шайн нахана тIе бухабоьрзур а бац уьш.
Сур локхур ю - уьш кешнашкара шайн Кхиош-кхобучунна тIе сихлур бу.
Цара эр ма ду: "Ма боккха бала беъна вайна! Хьан гIовтина-те вай‚ дийшина Iохкучуьра?! /Маликаша я муъма наха эр ду/: "ХIара ду шуна Къинхетам болчо хир ду аьлларг. Бакъ луьйш хилла элчанаш".
Беккъа цхьа чIогIа мохь хилла - уьш берриг Тхуна хьалха дIахIиттина /хир бу/.
Тахана сина цхьанне хIуманца зулам дийр ма дац‚ аша йинчу Iамалшца бен бекхам а шуна хир ма бац.
Баккъалла а, ялсаманин дай тахана /шайн/ гIуллакхашкахь зовкх хьоьгуш хир бу.
Уьш а ‚ церан зударий а IиндагIехь маьнганашна тIетевжина лаьттар ма бу.
Царна цигахь стоьмаш а‚ царна шаьш ехнарг хир ма ю.
"Салам!" - олуш маршалла хир ду къинхетам болчу Кхиош-кхобучуьнгара.
Шу дIакъаста тахана‚ хIай къинош динарш!
Аса шуьга ца аьллера ткъа: "ХIай Адаман кIентий! ШайтIанна Iибадат ма делаш - иза шуна билгала а мостагIа ма ду?
Суна Iибадат дейша - хIара бу нийса некъ!"
Шух йоккха тоба тилина даьлла и! - Шу ца хуьлу-кх хьекъале?
ХIара ю и жоьжахате‚ хир ю шуна‚ аьлла‚ хьехинарг!
Iовша цуьнан йовхо тахана - шаьш цатешаш хиларна!
Тахана Оха церан багенашна мухIар тухур ма ду‚ церан куьйгаша Тхоьга дуьйцур ма ду‚ когаша тешалла дийр ма ду‚ дерриге цара /дуьненахь/ деш хиллачунна.
Тхуна лиънехьара бIаьрса дехьна буьтур бара уьш‚ новкъах тилла бисинчу царна мичара гур дара?
Я Тхуна лиъна хиллехьара шайн меттигехь куьцаш хуьйцура ма дара церан - дIабахалур ма бацара уьш‚ буха а боьрзур ма бацара уьш.
Оха ваха витинарг кхолламах вухаверзаво цара ойла ца йо-те?
Ца Iамийна Оха цуна /Мухьаммад пайхамарна/ иллеш - и дан цо там ма бацара: из хьехам а, /хIумнаш/ билгал доху КъурIан а ма ду‚
Шеца кхерам таса дийнаволчунна‚ цатешначаьрна тIехь /царна Iазап хир ду аьлла/ дош бакъхилийта.
Царна ца го-техьа Оха шайна Тхан куьйгашца дехний кхоьллина хилар‚ уьш царна тIехь дай а бина?
Оха уьш царна муьтIахь хилийтина: царех уьш тIехуьйшурш а ду‚ царех цара доу.
Царна царех пайданаш а‚ маларш а ду - баркалла хIунда ца олу цара?
АллахI а витина кхин делий лаьцна - шайна гIо хир ду моьттуш.
Хир дац царна цаьргахула гIо - ма бу уьш царна дIахIоттина бIо.
Церан дашо сингаттаме ма войла хьо - Тхо хууш ду хьуна цара къайладоккхург а‚ цара дIахьедийриг а.
Стагана ца го-те Оха ша кхоьллина хилар тIадамах? - билгала мостагI хили-кх цунах.
Тхуна масал а далийна‚ ша кхоллар диц а дина‚ аьллера: "Хьан ден йийр ю даьIахкаш уьш яхкаелча?"
Ахьа ала: "Денйийр ю уьш шаьш дуьххьала кхоьллинчо - Иза массо хIума кхолла Ша хууш ма ву.
Иза ву шуна сийначу диттах цIе хилийтина‚ - аша цунах лата а еш".
Ткъа стигланаш а‚ латта а ша кхоллинчун ницIкъ ца кхочу‚ и саннарг юха кхолла?! Кхочу!!! И ша дика хууш кхоллархо ма ву!
Цуьнан гIуллакх ду Шена цхьа хIума лиъча"Хила!" алар - иза хуьлу.
Вонах цIена ву И /Дела/‚ Шен куьйгахь массо а хIуманан паччахьалла долу‚ шу а Шена дIадерзор долу.
 /Аса дуй боу/ могIаршкахь лаьттачарех могIарца.
 /Аса дуй боу/ лохкучарех лахкарца.
 /Аса дуй боу/ доьшучарех хьехам.
 Баккъалла а, шун Дела цхьаъ ву.
 Стигланийн а‚ лаьттан а‚ цу шиннан юккъехь мел долчун а Да волу‚ малхбалийн а Да волу.
 Баккъалла а, Оха хаздина гергара стигал седарчийн хазаллица.
 Iалашдарца а массо карзах даьллачу шайтIанах.
 Цара ладогIур дац Лакхарчу Кхеташоне‚ духатухур ду массо агIорхьара
 Генадаккхарца‚ царна гуттарена долу Iазап ду.
Сихха /цхьа дош/ схьалаьцнарг доцург‚ цуна тIаьхьакхуьу /стиглара/ охьабужу цIе туху седа.
Ахьа хаттал цаьрга: "Уьш бу вуно чIогIа кхолла‚ я Оха кхоьллинарг ду? Баккъалла а, Оха кхоьллина уьш /церан бух - Адам/ леташ болчу поппарах.
ХIаъ‚ цецваьлла хьо? Уьш ца бешаш бу /хьан цецваларх/.
Шайна /КъурIанца/ кхерам тесчи а, цара тидам ца бо.
Шайна делил гичи а тIех ца бешаш хуьлу.
Цара элира: "ХIара билгала бозбуанчалла а бен дац.
Вай делча‚ вайх поппар а‚ даьIахкаш а хилча вай духадендийр ду?
Я вайн хьалхалера дай?"
Ахьа ала: "ХIаъ‚ шу кIелдуьсур ма ду".
Иза-м цхьа аз бен дац - уьш хьоьжуш хир бу.
Шаьш олуш: "Ма бала бу вайна! ХIара ду-кх и бекхаман де".
"ХIара ду-кх и къастаран де‚ аша ша харцдеш хилла долу". (Эр ду цаьрга маликаша бехк боккхуш).
"Схьагулбе и зулам динарш а‚ церан зударий а‚ цара /шайна/ Iибадат деш хилларш а!
Дела а витина. ДIанисбе уьш жоьжахатин новкъа!
Совцабе уьш - цаьрга барт хоттур бу!" /И эр ду цаьрга маликаша Делан пурбанца/.
"Шуна хIун хилла? Вовшашна гIо деш ма дац шу?"
ХIаъ‚ уьш тахана мукIар хилла.
Царех цхьаберш дуьхьалбаьлла вакхарга хоьттуш.
Олуш: "Шу ма дара тхуна тIедогIуш аьтту агIорхьара".
/Вакхара/ эр: "ХIаъ‚ шу шаьш ца хилира тешаш /Делах/.
Тхуна шуна тIехь цхьа а бакъо яцара. ХIаъ‚ шу шаьш хили тIехдаьлла къам.
Тхуна тIехь бакъ хили тхан Кхиош-кхобучун дош. Баккъалла а, оха Iовшур ду-кх /Iазап/.
Оха шу а тили-кх‚ баккъалла а, тхо тхаьш а хилла-кх тиладелла".
Баккъалла а, уьш оцу дийнахь Iазапехь /цхьанна/ декъах хир бу.
Баккъалла а, Оха ишта до къинош диначаьрна.
Баккъалла а, уьш хилира шайга аьлча: "Кхин дела вац АллахI бен" курабуьйлуш.
Цара олура: "Оха буьтура ткъа тхан делий жинех волчу илланчина дуьхьа".
ХIаъ‚ иза-м веъна бакъдолчуьнца‚ цо бакъбина баийтинарш.
Баккъалла а, аша Iовшур ма ду лазош долу Iазап.
Шуна бекхам хир ма бац аша деш хилларг бен.
Делан сов цIена леш боцучаьра.
Царна - девзаш долу рицIкъ ду -
Стоьмаш‚ церан сийдеш хир ду
НиIматийн бошмашкахь.
Маьнганий тIехь вовшийн духь-дуьхьал лаьтташ.
Царна /тIехьизаш/ го боккхур бу /бераша/ шовданчуьру (ихачу) чагIаран кадаца.
КIайн‚ чоме /малар/ долуш молучаьрна.
Цу чохь /хьекъал/ талхор а дац /корта лезаш/‚ уьш цунах бехар а бац.
БIаьрса лоцу долуш бIаьргаш баккхий болу /хаза зударий/ хир бу церан.
Шаьш хьуламехь долчу хIоах тера.
Царех цхьаберш вакхарна дуьхьал гIур бу хоьттуш.
Эр ду царех олучо: "Баккъалла а, сан цхьа накъост ма вара /дуьненахь долуш/.
Цо олура: "Баккъалла а, хьо /пайхамараш/ бакъбечарех ву?
Вай делча‚ вайх поппар а‚ даьIахкаш а хилча вай бекхаме узур ду?"
Цо элира: "Шу хьовсий?"
Иза хьевсира‚ тIаккха цуна иза жоьжахатин юккъехь гира.
Цо элира: "ТаллахIи‚ /цхьана маьIIара/ со хIаллак веш ма лаьттара ахьа.
Сан Кхиош-кхобучун ниIмат ца хиллехьара со хир ма вара /хIоккхахь/ лаьттачарех".
/Ялсаманин охIлано эр ду/: "Вай лийр долуш дац?
Вайн цIа далар а бен‚ вайна Iазап дийр долуш а дац?
Баккъалла а, хIара бу-кх боккха толам.
Ишттачунна дуьхьа къахьоьгийла къахьоьгучаьра".
Ткъа иза ду дика тIедосса /хьошалгIа/‚ я заккъум дитт ду?
Баккъалла а, Оха иза хилийтина питна хилла зуламхошна.
Баккъалла а, иза ду жоьжахатин бухахь арадолу дитт.
Цуьнан стоьмаш бу шайтIанийн кортош санна.
Баккъалла а, цара цунах дуур долуш а ду‚ гайнаш юзор йолуш а ю цунах.
ТIаккха баккъалла а, царна цуьнан тIе /тоьхна/ цIийдина хи ду.
ТIаккха баккъалла а, церан дIадерзар жоьжахате а ду.
Баккъалла а, царна карийра шайн дай а тилабелла.
Уьш церан лорах лехкира. (Дуьненахь болуш шайн дайша дина къинош дира цара а).
Тилабелира царел хьалха дуьххьашхалгIачарех дукхох берш.
Оха бахийтира цаьргахь кхерамчаш.
Хьажал‚ муха хилла шайна кхерам тесначаьрийн тIаьхье.
Делан сов цIена леш боцучаьрийн.
Тхоьга кхийкхира Нухьас - ма дика жоп луш дерш ду /Тхо/.
Оха хьалхаваьккхира иза а‚ цуьнан доьзал а боккхачу балех.
Оха хилийтира цуьнан зуьррет - иза бухадуьсург.
Оха цуна дитира /хаза хаставар/ тIаьхьенашкахь.
Салам ду Нухьана Iаламашкахь.
Баккъалла а, Оха иштта бекхам бо дикачаьрна.
Баккъалла а, иза ву Тхан муъма лех.
ТIаккха Оха хи буха бахийтира бисинарш.
Баккъалла а, цуьнан тобанах ма ву ИбрахIим а.
Иза веара шен Кхиош-кхобучунна тIе цIеначу дагца.
Цо аьллера шен дега а‚ шен къаме а: "ХIун ю аша Iибадат деш ерг?
Харцдерг делий /лаца/ лаьа шуна АллахI вуьтий?
ХIун ду шуна моьттург Iаламийн Дех?"
Иза хьежира хьажарца седаршка.
ТIаккха цо элира: "Баккъалла а, со цомгаш ву".
Уьш дIабирзира цунах‚ юха ца бовлуш.
Иза тIевирзира церан делашна‚ цо элира: "Аша ца юу?
Шуна хIун хилла‚ дист ца хуьлу шу?"
Иза тIевирзира царна тухуш аьтту куьйгаца.
Уьш дуьхьалкхийтира цуна бевда беъна.
Цо элира: "Аша Iибадат до ткъа шаьш хьоькхуш йиначаьрна?"
Дела ма ву шу кхоьллинарг а‚ аша еш ерг а /кхоьллинарг а/".
Цара элира: "Е цунна гIишло‚ чу кхосса иза егачу цIарга!"
Царна лиира цуьнца мекарло ян‚ Оха хилийтира уьш кIелбисинчарех.
Цо /ИбрахIима/ элира: "Баккъалла а, со воьду сан Кхиош-кхобучун тIе. Цо нисвийр ву со.
Сан Кхиош-кхобушверг‚ суна дикачарех /доьзалхо/ лолахь".
 Оха цуна кхаъ баьккхира даккха собаре кIантаца.
 Иза цуьнца /ИбрахIимца/ сиха лелалучу хьоле кхаьчча‚ цо /ИбрахIимо/ элира: "ХIай сан кIант‚ баккъалла а, суна го гIенах аса хьуна /гIурбанна/ урс хьокхуш‚ хьажал‚ хьуна хIун хета". Цо элира: "Дада‚ хьайга омра дерг де‚ хьуна со карор ву‚ Далла лаахь‚ собаречарех".
 И шиъ /Далла/ мукIар хилча‚ цо /ИбрахIима/ иза хьаьжа тIе вожича‚ 
 Оха цуьнга кхийкхира: "ХIай‚ ИбрахIим!
 Бакъхилийти ахьа гIан". Баккъалла а, Оха ишта бекхам бо дикачаьрна.
 Баккъалла а, хIара - иза ду-кх билгала долу зер.
 Оха текхира цунах доккха гIурба.
 Оха дитира цуьнан /цIе яккхар а‚ и хаствар а/ тIаьхьабогIучаьргахь.
 Салам-маршалла ду ИбрахIимна.
Оха ишта бекхам бо дикачаьрна.
 Баккъалла а, иза ву Тхан муъма лех.
 Оха кхаъ баьккхира цуна Исхьакъаца‚ - дикачарех пайхамарца.
 Оха декъалвира иза а‚ Исхьакъ а. Цу шиннан зуьрретах диканиг а ву‚ ша шена билгала зуламхо а ву.
 Мусана а‚ ХIаруна а дира Оха дика.
 КIелхьара ваьккхира Оха и шиъ а‚ цу шиннан къам а боккхачу баланах.
 Царна гIо дира Оха - уьш хилира тоьлларш.
 Оха делира цу шиннега билгала долу жайна.
 Оха нисвира и шиъ нийсачу новкъа.
 Оха дитира цу шиннена /хаза цIе яккхар/ тIаьхьабогIучаьргахь.
Салам-маршалла ду Мусана а‚ ХIаруна а.
 Баккъалла а, Оха ишта бекхам бо дикачаьрна.
 Баккъалла а, и шиъ Тхан муъма лех ву.
 Баккъалла а, Ильяс а ма ву баийтинчарех.
 Цо ма элира шен къаме: "Шу /Далах/ ца кхоьру?
 Аша кхойкху ткъа БаIлага‚ уггар дика кхоллархо а вуьтий?
 АллахI - шун Дела а, шун хьалхалера дайн Дела а вуьтий?"
 /ТIаккха/ цара иза харцвира - баккъалла а, уьш хьалхахIоттор ма бу /жоьжахатина‚ Iазапна/.
 Делан сов цIена леш боцурш.
 Оха дитира цуна /цIе яккхар/ тIаьхьабогIучаьргахь.
Салам-маршалла ду Ильясана.
 Баккъалла а, Оха ишта бекхам бо дикачаьрна.
 Баккъалла а, и Тхан муъма лех ву.
 Баккъалла а, ЛутI а ву баийтинчарех.
 Оха кIелхьараваьккхира иза а‚ цуьнан берриге доьзал а.
 Цхьа йоккха стаг йоцург бухабисинчаьрна юкъахь йолу.
 ТIаккха Оха этира бисинарш.
 Баккъалла а, шу лелаш ма ду-й царна юкхехула Iуьйрана а‚
 Буьйсана а. Шу хьекъале ца хуьлу?
 Баккъалла а, Юнус а ву баийтинчарех.
Ведара иза дуьзанчу кема тIе.
 Цо кхаж тесира /царца/ - иза эшначарех хилира.
 И кхеллира чIеро и бехке а волуш.
 Баккъалла а, иза ца хиллехьара тасбахь дечарех
 Вуьсара ма вара цуьнан кийрахь уьш духадендечу /къемат/ дийне кхаччалц.
 Кхоьссира Оха иза есачу аре цомгуш а волуш.
 Оха далийтира цуна туьтен (гIабакхан) дитт.
 Оха вахийтира иза бIа эзарна /дуккха нахана тIе/ я совболчаьрга.
 Цара иман диллира - Оха цхьа хан тIекхаччалц бахам белира царна.
 Ахьа хаттал цаьрга: "Ткъа хьан Кхиош-кхобучунна мехкарий бу‚ ткъа царна кIентий бу.
Я Оха кхоьллина маликаш зударийн /тайпана/ царна гуш?"
 ХIан-хIа! Баккъалла а, шайн эладитанах дуьйцуш ма ду и цара
 Дала бера дина /бохуш/ - баккъалла а, уьш харцлуьйш ма бу.
 Мехкарий хаьржина Цо кIентийл‚ /бохуш/?
 ХIун ду шуна‚ муха хьукам до аша?
 Ойла ца йо аша?
 Я шун билгала бакъо ю?
 Схьало шайн жайна, шу бакълуьйш хиллехь.
 Цара хилийтира Цуьнан а‚ жинийн юкъахь гергарло. Жинашна хиира уьш дIахIоттор буйла.
 ЦIена ву и Дела цара дечу /харц/ сипатах.
Сов цIена Делан леш боцурш /жоьжахатина хьалха дIахIоттор бу/.
 Баккъалла а, аша а‚ аша /шена/ Iибадат дечо а -
 Аша питне лоцур ма вац
 Ша жоьжахатехь вегар верг бен.
 Тхоьх ма дац цхьа а шена билгала меттиг йолуш бен.
 Баккъалла а, тхо могIарш бина ду /ламазна хIоттина/.
 Баккъалла а, тхо тасбахь деш ду.
 Уьш хиллехь олуш:
 "Тхоьгахь хьехам хиллехьара хьалхалерачаьргара‚
 Тхо хир дара Делан сов цIена леш".
Керстаналла дина цара цуна /КъурIанна/‚ тIаьхьа хуур ду царна.
 Хьалхаделира Тхан дош Тхан бахкитинчу лешка.
 Баккъалла а, уьш - уьш бу шайн гIо дийр дерш.
 Баккъалла а, Тхан эскар /муъма нах/ - и ду толамхо.
 Вуха вала царех цхьа хан яллалц.
 Гайта цаьрга /царна Iазап дуссуш/ - тIаьхьа гур ду царна /шайн керстаналлин бекхам/.
 Ткъа Тхан Iазапца а сих ло уьш?
 Иза /Iазап/ доьссича церан къомана - ма вон хилла-кх шайна кхерам тесначаьрийн Iуьйре.
 Вуха вала царех цхьа хан яллалц.
 Гайта - тIаьхьа гур ду царна.
ЦIена ву хьан Кхиош-кхобург‚ сийлаллин Эла - цара дечу сипатах.
 Салам-маршалла ду элчанашна.
 Хастам бу Далла - Iаламийн Дена.
 Сад. Шегахь хьехам болчу КъурIанах /дуй боу Аса/.
 ХIаъ‚ цатешнарш куралла чохь а‚ мостагIалла чохь а бу-кх.
 Мел тIаьхье хIаллакйина Оха царел хьалха‚ цара кхийкхира - яцара и /кIелхьара баьлла/ бовдаран хан.
 Цецбелира уьш шайга шайн юккъера кхерамча варх. Цатешачаьра элира: "ХIара харцволу бозбуанча ву.
 Цо делех цхьа дела вина? И тамаше хIума ду!"
 Царех хьалдолу тоба дIаяхара /олуш/: "Шу дIалела‚ собар а де шайн делий тIехь. Баккъалла а, хIара ду дезаш долу хIума".
 Тхуна ца хезна оцунах тIаьхьарчу миллатехь. Иза шаьш кхоьллина хIума а бен дац.
 "Цуьнга боссина хьехам вайна юккъера?". ХIаъ‚ уьш шеконехь бу-кх Сан хьехамах. ХIаъ‚ цара /хIинца а/ ца Iевшина Сан Iазап.
 Ткъа цаьргахь ю хьан везза волчу‚ /пайхамарна ниIмат/ луш волчу Кхиош-кхобучун къинхетаман хазнаш?
Я церан ду стигалнийн а‚ лаьттан а‚ цу шиннан юккъехь долчун а паччахьалла? Хьалаболийла уьш /стигла/ гIирсашца.
/Паймарна дуьхьал вовшех тоьхначу/ тобанех цхьа кIеззиг бIо бу уьш –бохор бу хьуна иза.
Харцбира /пайхамарш/ царел хьалха Нухьан къамо а‚ Iадаша а‚ ФирIавно а‚ хьостамаш долчу.
Самудаша а‚ ЛутIан къамо а‚ Айкатан дайша а - цу /ерриге/ тобанаша.
Массара харцбира элчанаш - бакъхилира Сан бекхам.
Уьш хьоьжур ма бац цхьана мохье бен - цуна хан яхъяр хир дац.
Цара элира: "Тхан Кхиош-кхобушверг‚ сих де тхуна тхан дакъа Хьесапан де дале".
Сатоха /ахь‚ хIай Мухьаммад/ цара дуьйцучунна‚ дагавайта Тхан лай Давуд‚ шегахь ницIкъ хилла волу. Баккъалла а, иза /Далла/ тIевоьрзуш верг вара.
Оха муьтIахь дира /Давудана/ лаьмнаш - цуьнца цхьана тасбахь деш суьйранца а‚ /малх/ дIакхетарца а.
Олхазарш а‚ гулдеш /тобанашкахь/ - массо а Цуна тIедоьрзу /муьтIахь хиларца, тасбахь дарца/.
Оха чIагIдира цуьнан паччахьалла‚ делира цуна хьекъалла а‚ дов къастон хаар а.
Хьоьга деъний довхойн хабар? Уьш михьрабе хьала ма белира.
Уьш Давуд волчу чоьхьа белира‚ иза царех кхеравелира. Цара элира: "Ма кхера. Ши довхо ву. Тхан цхьаберш вакхарна чугIиртина. Кхиэл е тхуна юккъехь нийсонца‚ харцо ма елахь‚ нис де тхо нисчу новкъа.
ХIара сан ваша ву‚ цуьнан дезткъе ткъаяссан уьстагI бу‚ сан цхьа уьстагI бу. Цо аьлла: "Суна кхачо е цуьнца". Иза соьл тоьлира довехь".
Цо /Давуда/ элира: "Хьуна зулам дина цо хьан уьстагI бехарца шен уьстагIий тIе. Баккъалла а, цхьаьна гIуллакх дечарех дукхачаьра вовшашна гамо йо‚ иман диллинарш а‚ дика Iамалш еш берш а боцучаьра - ма кIеззиг бу уьш!" Давудана хиира Оха ша питне лаьцна хилар. ТIаккха шен Кхиош-кхобучуьнга гечдар дийхира цо‚ гора воьжира иза‚ /Далла/ тIевирзира иза.
Оха цуна из гечдира. Баккъалла а, цуна Тхоьгахь гергарло а ю‚ хаза тIетовжийла а ю.
ХIай Давуд! Оха хилийтина хьоьх лаьттахь халип. Кхиэл е нехан юккъехь нийсонца‚ тIаьхьа ма хIотта дезаршна - цара тилор ву хьо Делан некъах. Баккъалла а, Делан некъах тилалуш берш - царна чIогIа Iазап ду цара хьесапан де дицдарна.
Оха эрна ца кхоьллина стигал а‚ латта а‚ цу шиннан юккъехь дерг а. Иза цатешачаьрна моттар ду. Бала бу цатешачаьрна /жоьжахатин/ цIергара.
Я Оха хуьлуьйту иман диллинарш а, дика Iамалш йинарш а лаьттахь боьхалелачарех тера? Я Оха хуьлуьйту /Делах/ кхоьруш берш къинош дечарех тера?
Жайна ду /хIара/‚ Оха ша хьоьга доссина‚ беркате долуш‚ цаьрга цуьнан аятех ойлаяйта‚ хьекъал долчаьрна дагадайта.
Оха велира Давудна Сулейман - дика лай. Баккъалла а, иза /Далла тIе/ вухавоьрзуш верг ву.
Цуна /Сулейманна/ гайтира суьйранца барг туху /кха коган тIехь хIотталуш/ говраш.
Цо элира: "Баккъалла а, суна дукхадиза ниIмат сан Кхиош-кхобург хьехорал кирхьаца /малх/ дIахьулбаллалц.
Схьаялаел уьш суна тIе!" Волавелира иза /урс/ хьекха ностарех а‚ логех а.
Оха питне лецира Сулейман‚ цуьнан тажана тIе дегI кхуьссира Оха‚ тIаккха иза /тоба дарца Тхуна/ тIе вирзира.
Цо элира: "/Везан/ Дела‚ гечдехьа суна‚ ло суна паччахьалла соьл тIаьхьа цхьаннена хир доцчу тайпана. Баккъалла а, хьо ву-кх луш верг".
Оха муьтIахь бира цуна мох‚ байа лелаш цуьнан омраца цуна луучу‚
ШайтIанаш а – массо гIишлоярхо а‚ хIоьрда буха уьйдург а (маржанаш лоьхуш)‚
Важаш а‚ дихкина долу буржолашкахь.
/Оха элира цуьнга/: "ХIара - Тхан совгIат ду. Зовкх хьега‚ я схьалаца хьесап а доцуш".
Баккъалла а, цуна Тхоьгахь гергарло а ю‚ дика тIетовжийла а ю.
Дагавайта Тхан лай Аюб‚ цо кхийкхира шен Кхиош-кхобучуьнга: "Баккъалла а, со схьалаьцна шайтIано халонца а‚ Iазапаца а".
/Элира цуьнга/: "Тоха хьан когаца! ХIара - шийла лийчар а ду‚ малар а ду".
Оха белира цуна шен доьзал а‚ кхин царел а цаьрца цхьана Тхоьгара къинхетам а хилла‚ хьекъал долчаьрна хьехам а хилла.
/Оха элира цуьнга/: "Схьаэца хьан куьйга цIов‚ цуьнца тоха‚ хьан дуй къар ма бе!" Баккъалла а, Тхуна иза карийра собаре. Дика лай ву. Баккъалла а, иза /Далла тIе/ воьрзуш верг ву.
Дагабайта Тхан леш ИбрахIим‚ Исхьакъ‚ ЯIкъуб‚ шайгахь ницIкъ хилла болу /Далла Iибадат дарехь/‚ тидамалла а хилла болу /дин кхочушдарехь/.
Оха цIанбира уьш цIена Iалашонна - /эхартан/ цIа дагадайтан.
Баккъалла а, уьш Тхан гергахь хаьржинчарех‚ дикачарех бу.
Дагабайта /хьахабе/ ИсмаIил а‚ АльясаI а‚ Зуль-Кифл а - берриге а дикачарех бу.
ХIара хьехам бу. Баккъалла а, /Делах/ кхоьручаьрна дика тIетовжийла ю.
Iаднан бошмаш ю царна‚ /шайн/ неIарш еллина йолу.
Тевжина лаьтташ /хир бу уьш/ цигахь‚ цара боьхуш цу чохь дуккха стоьмаш а‚ малар а.
Царна бу бIаьргаш гатта болу‚ цхьана хеннара болу /мехкарий/.
ХIара ду-кх шуна хир ду аьлларг хьесапан денна.
Баккъалла а, хIара Тхан рицIкъ ду‚ цуна кхачадалар дац.
ХIара! Баккъалла а, /Делан/ дозанах баьллачаьрна вон тIетовжийла ю-кх!
Жоьжахати - цу чохь бегар бу уьш - ма вон дIадуьшийла ю-кх /иза/.
ХIара /Iазап/ Iовшийла цара‚ и ду лелина хи а‚ нотIкъа а.
Кхин а‚ цуьнан кепара‚ тайп-тайпана /Iазапаш хир ду царна/.
ХIара толгIе ю шуьца цхьаьна /жоьжахатина/ чу йоьдуш. "Марша догIийла" дац царна. Баккъалла а, уьш цIаргахь бегар бу-кх.
Цара элира: "ХIаъ‚ шуна "марша догIийла" дац-кх. Аша хьалхадаьккхина тхуна хIара. Ма вон чIагIо ю-кх!"
Цара элира: "Везан Дела‚ хIара тхуна хьлхадаьккхинчунна тIетохалахь Iазап шозза цIаргахь".
Цара элира: "Вайна хIун хилла ца ган божарий‚ вай шаьш вочарех лоруш хилла болу /дуьненахь/?
Вай ца дешаш дара царех‚ я /вайн/ бIаьрг царех дIатили?"
Баккъалла а, иза хьакъ-бакъ ду - жоьжахатин дайша вовшашца къийсар.
Ахьа ала: "Баккъалла а, со кхерамча ву. Ма вац цхьа а дела Ша веккъа Цхьаъ волу‚ нуьцIкъала волу АллахI бен.
Ша стигланийн а‚ лаьттан а‚ цу шиннан юккъехь долчун Да волу‚ Ша везза волу‚ гечдеш волу".
Ахьа ала: "Иза - сийлахь доккха хабар ду.
Шу цунах дIадоьрзуш ду.
Суна ца хили хаар Лаккхарчу Элих лаьцна уьш къуьйсуш болуш.
Суна вехьеца хаийтина со билгала кхерамча вуйла".
Хьан Кхиош-кхобучо аьллера маликашка: "Баккъалла а, Со кхолла воллу адам поппарах.
Аса иза нисвича‚ цу чу Сан сих са а диллича цуна суждане гIолаш".
Сужд дира маликаша массара цхьаьна.
Иблис доцург - цо куралла йира‚ и хилира керстанех.
Цо /Дала/ элира: "ХIай иблис‚ стено дуьхьало йина хьуна сужд дан Аса кхоьллинчуьнна Сан куьйгашца? Курадаьлла хьо‚ я хьо хилла хьалхадала гIертачарех".
Цо элира: "Со цул /адамал/ дика ду. Со кхоьллина Ахьа цIарах‚ и кхоьллина Ахьа поппарах".
Цо /Дала/ элира: "Арадала цу /ялсамане/ чуьра. Баккъалла а, хьо неIалт аьлла /массо диканах/ хадийнарг ду.
Баккъалла а, хьуна Сан неIалт ду бекхаман де даллалц".
Цо /Иблисо/ элира: "Везан Дела‚ хан яхъехь сан уьш /адамаш/ буха ден бен де кхаччалц".
Цо элира: "Баккъалла а, хан яхъйиначарех ду-кх хьо!
Билглчу хенан де кхаччалц".
Цо элира: "Хьан возаллех дуй боу аса: аса тиланне а тилор ма бу уьш берриге.
Царех Хьан сов цIена леш боцурш".
Цо элира: "Баккъалла а, хьакъ-бакъ Аса олу: 
Юзанне а Аса юзор ма ю жоьжахате хьоьх а‚ хьан тIаьхьа мел хIоьттинчух а – царех массарех а".
Ахьа ала: "Аса цу тIехь цхьа а мах ца боьху‚ со сайна тIедиллинчарех а вац".
Иза /КъурIан/ беккъа Iаламашна хьехам бу.
Шуна хаанне а хуур ду оцунан хабар цхьа хан яьлча.
 Жайна доссор /ду хIара/ Ша везза волчу‚ хьукаме волчу Делера.
 Баккъалла а, Оха доссина хьоьга жайна бакъдолчуьнца: Далла Iибадат де‚ Цуьнан дин цIандеш /ширках/.
 Ткъа Делан дац цIена дин? Иза воцург гIоьнчий лаьцнарш‚ /олуш/: оха царна Iибадат ца до цаьрга тхо Далла гергадахийтарна а бе гергарлонца - баккъалла а, Дала хьукам дийр ду царна юкъахь церан хилпало йолчохь. Баккъалла а, Дала нис ца во ша харцверг а‚ керста а.
 Далла лиънехьара Шена доьзалхо лаца‚ Цо хаьржина хир ма вара Ша кхоьллинчух Шена луург. Вонах цIена ву Иза. Иза АллахI ву‚ Ша цхьаъ волу‚ тIех сов нуьцIкъала волу.
 Цо кхоьллина стигланаш а‚ латта бакъдолчуьнца. Цо хьавзайо буьйса дийне‚ де хьовзадо буьйсане‚ муьтIахь бина малх а‚ бутт а - массо а дIасхьа лелаш бу шен хан тIекхаччалц. Ткъа Иза вац везза верг а‚ тIех сов гечдеш верг а?
 Цо шу кхоьллина цхьана синах /Адамах/‚ тIаккха Цо йина цуьнах цуьнан зуда /Хьава/‚ Цо доссина шуна дехнех борхI - борша а‚ сте а. Шу кхуллу Цо шун нанойн кийрахь цхьана кхолларца /кхечу/ кхолларан тIаьхьа кха /хIуманан/ боданехь. Иза ву АллахI - шун Эла‚ Цуьнан ду паччахьалла. /Кхин/ дела вац Иза воцург - ма дIатилина шу /Цунах/.
 Аша керстаналла дахь - баккъалла а, Дела шух цIена ву. Иза реза вац Шен лешна керстаналла дарна. Аша шукур дахь - цуьнан реза ву Иза шуна. Хьур бац хьочо кхечун мохь. ТIаккха шун Кхиош-кхобучунна тIе шун дIадерзар ду. Цо дуьйцур ду шуьга аша деш хилларг. Баккъалла а, Иза ву дегнашкахь дерг хууш верг.
 Адам цхьана бохамо схьалаьцча - шен Кхиош-кхобучуьнга кхойкху цо Цуьнан тIе воьрзий /тоба дарца/. ТIаккха Цо Ша паргIат ваьккхича Шегара ниIматаца - дицдо цо ша Цуьнга кхойкхуш хилларг хьалха‚ Далла нийсархой а бо цо Цуьнан новкъах /нах/ тилорхьама. Ахьа ала: "Бахам бе шайн керстаналлица цхьа кIеззиг. Баккъалла а, хьо ву цIеран дайх".
 Ша Далла гIуллакх деш верг буьйсанан сахьташкахь‚ сужд деш‚ /ламазаш деш/ хIоьттина верг эхартах кхоьруш шен Кхиош-кхобучун къинхетаме дог дохуш /ву-й и тера Далла Iесалла ечух/? Ахьа ала: "Цхьа терра бу-й хууш берш а‚ ца хууш берш а?" Баккъалла а, ойла йийр ю хьекъал долчаьра.
Ахьа ала: "ХIай сан иман диллина болу лай! Шу кхера шайн Кхиош-кхобучух. Диканиг динчунна хIокху дуьненахь - диканиг ду. Делан латта шортта ду. Собар диначаьрна шайн ял лур ма ю цхьа а хьесап доцуш".
Ахьа ала: "Баккъалла а, суна омра дина аса Далла Iибадат дан Цуьнан дин а цIандеш /ширках/.
Суна омра дина со цхьалгIа бусулба хила".
Ахьа ала: "Бакъалла а со кхоьру аса сан Кхиош-кхобучунна Iесалла йича деззачу /къемат/ дийнан Iазапах".
Ахьа ала: "Далла Iибадат до аса сан дин Цуна цIандеш.
Аша Iибадат де шайна ма луу Иза воцучунна". Ахьа ала: "Баккъалла а, дайнарш бу шаьш а‚ шайн доьзал а дайинарш къемат дийнахь". Иза бац ткъа билгал эшам?
Царна шайн тIехула а цIеран гIат хир ю‚ шайн бухахула а гIат ю. Ишта цуьнца кхерабо Дала шен леш: хIай сан леш! Соьх кхерийш.
ТIагIут генадаьккхинарш цуьнан Iибадат дарх‚ Далла тIе бирзинарш - царна кхаъ бу - ахьа кхаъ баккха Сан лешна.
/Уьш/ даше ладугIуш берш бу‚ тIаккха цуьнан уггар дикачунна тIехьабаьзаш берш - уьш бу Дала шаьш нисбинарш. ХIорш - уьш бу хьекъал дерш!
Ткъа Шена тIехь Iазапан дош /жоьжахате гIур ву аьлла/ бакъхилларг - /нисло дика Iамал ечуьнца/ ахьа хьалха воккхур вуй цIаргахь верг? 
Делахь а шайн Кхиош-кхобучух кхиринарш - царна хIусамаш хир ю‚ шайн тIехула а дина даьлла цIенош долуш‚ шайн бухахула татолаш а лелаш - Делан ваIда ю /иза/. Дала харц ца йо ваIда.
Хьуна ца го Дала доссина стиглара хи‚ цо доьхку лаьттахь хьосташ‚ тIаккха цуьнца ялта доккху Цо тайп-тайпана беснаш долуш‚ тIаккха дакъадолуьйту Цо - хьуна и го можа хилла‚ тIаккха Цо царех кийсакаш хуьлуьйту. Баккъалла а, цу чохь хьехам бу хьекъал долчаьрна.
Ткъа Дала шен дог исламана деллинарг‚ ша шен Кхиош-кхобучун нур тIехь волуш /дика вац шен дагна тIе мухIар тоьхна чул/? Бала бу шайн дегнаш Дела хьехорх къиза долчаьрна. Уьш билгалчу тилар чохь бу-кх!
Дала хабарх уггар хазаниг доссадина - жайна тер-тера керла дохучу декъашца‚ цунах шен Кхиош-кхобучух кхоьручаьрийн чIор детталуш‚ тIаккха шен чIор а‚ дегнаш а Дела хьехорна кIадлуш. Иза бу Делан нийса некъ‚ Цо нисво цуьнца Шена луург. Дала тилаволуьйтуш верг - цуьнан вац /ша/ нисвийриг.
Ткъа шен юьхьаца къематдийнахь Iазапах ларвала гIиртинарг /ву цу жоьжахатих ларинчух тера/? Аьлла /хир ду/ зуламхошка: "Iовша /хIинца/ шаьш гулдеш хилларг (цуьнан стоьмаш)!"
Царел хьалха хиллачаьра а харц бира /элчанаш/ - Iазап деара царна шайна ца моьттачуьра.
Дала Iавшийтира цаьрга дуьненан дахарехь сийсазалла. Эхартан Iазап мелхо а доккха ду‚ уьш хууш хиллехь.
Оха далийна нахана хIоккху КъурIан чохь хIора масалх уьш ойла еш хир бацара-те?
Iарбий /маттахь/ КъурIан /хилийтина/‚ цхьа а гамо йоцуш - уьш кхоьрур бацара-те?
Валийна Дала масална цхьа стаг‚ шегахь накъостий къуьйсуш болу (дукха нехан долахь волу)‚ /важа/ стаг а (веккъа цхьана стеган долахь волу). И шиъ цхьатерра ву-й масалца? Хастам бу Далла. ХIаъ‚ царех дукхачаьрна ца хаьа-кх.
Баккъалла а, хьо а лийрволуш ву‚ баккъалла а, уьш а лийр болуш бу.
ТIаккха баккъалла а, шу къематдийнахь шайн Далла хьалхахь къуьйсуш хир ду.
Мила ву ткъа зуламе ша Далла тIехь харцлуьйш волчул а‚ ша бакъдерг и шега деъначул тIаьхьа харцдеш волчул? Ткъа жоьжахатин чохь яц Iан меттиг керстанашна?
Ша бакъдолчуьнца веънарг‚ иза бакъдеш верг - уьш бу /Делах/ кхоьруш берш.
Царна шайна луург /хир/ ю шайн Кхиош-кхобучун гергахь. И бу дикачаьрийн бекхам.
Дала цIанбархьама уггар вочу шаьш динчух /къинах/‚ царна шайн ял ялархьама шаьш динчух уггар хазачуьнца.
Ткъа Дела вац кхачо йолуш Шен лена? Цара хьуна кхерамаш туьсу Цул лахарчаьрца. Милла велахь а Дала тилавала витинарг - ма вац цунна цхьа а иза нисвийриг.
Милла велахь а Дала нисвеш верг - ма вац цхьа а и тилаван. Ткъа Дела вац везза верг а‚ шегахь бекхам берг а?
Ахьа цаьрга хаьттича: "Хьан кхоьллина стигланаш а‚ латта а"‚ аьлла‚ цара аланне эр ма ду: "Дала". Ахьа ала: "Гой шуна и аша Дела а витина шайга кхойкхурш‚ Далла суна цхьа зен лиъча‚ цара дIадоккхур долуш ду-й и Цуьнан зен‚ я Цуна лиъча суна къинхетам‚ цара сацор болуш бу-й Цуьнан къинхетам?" Ахьа ала: "Тоам бу суна Дела‚ Цуьнан тIе товжийла шаьш товжуш берш".
Ахьа ала: "Сан къам‚ Iамал е шайна могучу кепара‚ баккъалла а, со а Iамал еш ву. ТIаьхьа хуур ду шуна,
Хьанна тIе догIур ду Iазап цуьнан сий дайаш‚ хьанна тIе хьаьрчар ду лаьтташ долу Iазап?"
Баккъалла а, Оха доссина хьоьга жайна нахана бакъдолчуьнца. Нисвелларг а - шена /нисвелла/‚ тилавелларг а - иза шена тилавелла. Хьо ма вац царна тIехь векал.
Дала схьаоьцу синош уьш лечу хенахь‚ ца делларг - набарх. Цо схьалоцу шена Iожалла сацам хилларг‚ дIадохуьйту важа шен тоьхначу ханна. Баккъалла а, цу чохь делилш ма ду ойла ечу къамана.
Цара лаьцна Дела воцург шайна гIодоккхурш? Ахьа ала: "Уьш цхьанне хIуманна дола деш ца хилча а‚ хьекъале ца хилча а?"
Ахьа ала: "Делан ду гIодаккхар дерриге. Цуьнан ду стигланийн а‚ лаьттан а паччахьалла. ТIаккха Цуьнан тIе шу дIадерзор долуш ду".
Веккъа цхьа АллахI хьехавича дегнаш тохало /и ца дезаш/ эхартах ца тешаш болчаьрийн. Иза воцурш хьехабича - уьш баккхибеда.
Ахьа ала: "/Везан/ Дела‚ /Хьо ву-кх/ стигланаш а‚ латта а кхоьллинарг‚ къайлахь дерг а‚ гучахь дерг а хууш верг а‚ Ахьа хьукам дийриг ду-кх Хьан лешна юккъехь‚ цара хилпало еш хилларг".
Зулам диначаьрна лаьттахь мел дерг а‚ цуьнца кхин цулла а хилча - и делла а хьалха бала гIоьртира ма бара уьш къематдийнахь Iазапан вочух. Гуча делира царна Делера цара хьесап деш ца хилларг.
Гучаделира царна боьха хIуманаш шаьш гулдинчух‚ хьакхаделира царех уьш шех ца бешаш хилларг.
Адамо цхьана зено ша лаьцча Тхоьга кхойкху‚ тIаккха Оха иза Тхайгаре ниIмате хьавзадича‚ цо олу: "Баккъалла а, иза-м деллера суна сан хаарна". ХIаъ‚ иза питна ду‚ делахь а царех дукхох болчаьрна ца хаьа-кх.
Иза элира царел хьалха хиллачаьра а‚ кIелхьара ца баьхира уьш цара гулдеш хиллачо.
Царех кхиира боьха хIуманаш‚ цара гулдина хилла долу. ХIокхарех зулам динарш - царех а кхиар ду шаьш гулдина долу боьха хIуманаш‚ цара /и Делан Iазап/ гIелдийр ма дац. (Цунах бовдур ма бац уьш).
Царна ца хаьа-те Дала рицIкъ даржадеш хилар Шена луучунна /и зерхьама/‚ барам а беш /хилар Шена луучунна и бале озорна/. Баккъалла а, цу чохь делилш ду-кх тешаш долчу къамана.
Ахьа ала: "ХIай сан шайна тIаламза хилла болу лай /къинош дукхадарца/. Аша дог ма дилла Делан къинхетамах. Баккъалла а, Дала гечдо къинош дерриге а. Баккъалла а, Иза тIех гечдийриг а‚ къинхетаме верг а ву".
Шайн Кхиош-кхобучунна тIе хьовза (тоба дарца)‚ муьтIахь хила Цуна шайна Iазап далале хьалха‚ тIаккха шуна гIо дийр дац.
ТIаьхьахIотта шайга шайн Кхиош-кхобучуьнгара доссинчух уггар хазачунна шайна цIеххьана Iазап дале шуна ца хаалуш.
Сино аларх /ларло/: "Байлахь диси со Делан агIорхьара аса ледарло ярна‚ со хилира-кх ца дешачарех".
Я цо аларх: "Дала со нисдинехь‚ со а хир ма дара /Делах/ кхоьручарех".
Я цо аларх Iазап шена гича: "Суна юха делахьара /дуьненан дахар/ - со хир ма дара дикачарех".
ХIаъ‚ деъна хьоьга Сан аяташ‚ уьш харцдира ахьа‚ хьо кура делира‚ хьо хилира цатешначарех.
Къематдийнахь хьуна гур бу Далла тIехь харцлийнарш шайн яххьаш Iаржъелла. Ткъа жоьжахатин чохь яц Iан меттиг курахиллачаьрна?
Дала хьалхабохур бу кхоьруш хилларш шайн толамца‚ царех хьакхалур дац боьха хIума‚ уьш сингаттаме а хир бац.
Дела ву массо хIуманан кхоллархо. Иза массо хIуманан векал а ву.
Цуьнан ду стигланийн а‚ лаьттан а догIанаш. Делан аятех цатешнарш - уьш бу эшнарш.
Ахьа ала: "Дела воцчунна омра до аша соьга Iибадат де олий‚ хIай‚ жехIал нах!"
Хьоьга вехьеца хаийтина‚ хьоьл хьалхалерчаьрга а: "Ахьа накъост лацахь /Делаца/‚ хьан Iамал йоьйур ю хьуна‚ хьо эшначарех хир ву хьуна".
ХIаъ‚ Далла Iибадат де ахьа‚ хьо хила шукр дечарех.
Мах ца хадийра цара Делан хадо ма безза‚ латта дерриге а Цуьнан буйнахь хир ду къематдийнахь‚ стигланаш а хир ю хьарчийна Цуьнан аьтту куьйгаца. Вонах цIена ву Иза‚ лекха вели Иза цара накъост лацарх.
Сур лекхира - тентакваьлира стигланашкахь мел верг а‚ лаьттахь мел верг а‚ Далла лиънарг воцург. Юха лекхира /сур/ кхин - уьш /кешнашкара/ гIевтина бисира хьоьжуш.
Къегира латта шен Кхиош-кхобучун нураца‚ охьадиллира жайна‚ схьабалабира пайхамарш а‚ тешаш а‚ кхиэл йира царна юкъахь бакъдолчуьнца‚ царна зулам дийр дац.
ДIаделира /механа/ хIора сина ша динарг‚ Иза дика хууш ву цара деш дерг.
ДIабигира цатешнарш жоьжахате тобанашца‚ уьш цига беъча дIаеллаелира цуьнан неIарш‚ элира цаьрга цуьнан гIаролаша: "Ца баьхкира шуьга элчанаш шуна юкъара‚ шаьш шуна шун Кхиош-кхобучун аяташ а доьшуш‚ шаьш шуна дIахьедош шун хIокху дийнан цхьанакхетар?" Цара элира: "ХIаъ‚ делахь а бакъ хили керстанашна Iазап хир ду аьлла дош".
Элира: "ЧугIо жоьжахатин неIаршкахула лаьтташ цу чохь гуттарена а". Ма вон ю-кх курабеллачаьрийн чохь Iен меттиг.
ДIабигира шайн Кхиош-кхобучух кхоьруш хилларш ялсамане тобанашца‚ уьш цига беъча дIаеллаелира цуьнан неIарш‚ элира цаьрга цуьнан гIаролаша: "Салам-маршалла ду шуьга. Декъала хили шу. ЧугIо цуна гуттарена а".
Цара элира: "Хастам бу Далла‚ Ша тхуна бакъхилийтина Шен ваIда‚ Цо ирсана делира тхуна латта‚ охьаховшур ду тхо ялсаманехь тхайна луучохь". Ма хаза ял ю-кх /иза/ Iамал йиначаьрийн.
Хьуна гур ду маликаш хьийзаш Iаршан гонахула‚ тасбахь деш шайн Кхиош-кхобучунна хасторца. Кхиэл йина царна юкъахь бакъдолчуьнца‚ элира: "Хастам бу Далла - Iаламийн Дена".
 Хьа-мим.
 Жайна охьадоссор /ду хIара/ Ша везза волчу‚ хууш волчу Делера.
 Ша къа гечдийриг волчу‚ ша тоба къабалдийриг волчу‚ бекхамехь чIогIа волчу‚ комаьршалла шегахь йолуш волу. Вац /кхин/ дела Иза воцург‚ Цуьнга ду дIадерзар.
 Къуьйсур ма дац Делан аяташкахь шаьш /Делах/ ца тешна болчаьра бен‚ хьо Iеха ма войла церан махкахь кура дIасхьаийдаро.
 Харцдира /Делан цIен дин/ царел хьалха Нухьан къамо а‚ тобанаша царел тIаьхьа. Ойла еш дара хIора уммат шен элчанех иза схьалацан. Цара къийсира харцдолчуьнца цуьнца бакъдерг дайа гIерташ - Аса схьалецира уьш. Муха хили Сан таIзар!
 Ишта бакъхилира хьан Кхиош-кхобучун дош цатешначаьрна тIехь‚ уьш /жоьжахатин/ цIеран дай бу‚ аьлла долу.
 Шаьш Iарш лелош берш а /маликаш/‚ цуьнан гонахь берш а тасбахь деш бу хастамбарца шайн Кхиош-кхобучунна‚ тешаш бу Цуьнах‚ гечдар доьхуш бу иман диллинчаьрна: "Тхан Кхиош-кхобушверг‚ массо хIуманна шорто йина Ахь къинхетамца а‚ Iилманца а‚ Ахь гечделахь тоба диначаьрна а‚ Хьан некъан тIаьхьахIоьттинчаьрна а‚ уьш ларбелахь жоьжахатин Iазапах.
 Тхан Кхиош-кхобушверг‚ Iаднан бошмаш чу бохкалахь уьш‚ Ахьа царна ваIда йина йолчу‚ церан дайх а‚ зударех а‚ зуьрретах а дика Iамал йинарг. Баккъалла а, Хьо ву-кх везза верг а‚ хьукаме верг а.
 Ахьа ларбелахь уьш боьхачу хIуманех. Ахьа ша боьхачу хIуманех ларвийнарг оцу дийнахь - Ахьа къинхетам бина цунах. Ишта иза бу-кх сийлахь-боккха толам".
Баккъалла а, ца тешна хиллачаьрга кхойкхур ма ду: "Делан цабезам мелхо а боккха бу шун цабезамал шайга‚ шу кхойкхура имане - аша керста дора".
Цара элира: "Тхан Кхиош-кхбушверг‚ Ахьа далийтира тхо шозза‚ Ахьа ден а дира тхо шозза‚ тхо къера хилла тхан къиношна. Арадовла цхьа а некъ бу-й?
Иза /Iазап ду шуна/ веккъа цхьана Деле кхайкххича аша и керста дарна‚ Цуьнца накъост лоцуш шу тешарна. Хьукам /хIинца/ лекха-воккха волчу Деле ду.
Иза ву гойтуш шуьга Шен аяташ‚ Цо охьадоссадо шуна стиглара рицIкъ. Ойла ца йо-кх ша /Деле/ дIавоьрзуш волчо а бен.
Кхайкха Деле шаьш Цуна дин цIандеш долуш и керстанашна ца дезахь а.
Даржаш хьалайохург /ву Иза/‚ /шегахь/ Iарш йолуш‚ Са дохуьйту Цо Шен лех Шена луучуьнга кхерам таса вовшашца цхьаьнакхетар денца.
Оцу дийнахь уьш арабовлур бу /шайн кешнашкара/. Хьуллур дац Далла царех хIумма а. Хьенан ду паччахьалла тахана? Ша цхьаъ волчу‚ тIех нуьцIкъала волчу Делан ду-кх!
Тахана бекхам бийр бу хIора синна ша гулдинчуьнца. Зулам хир дац тахана. Баккъалла а, Дела сиха ву хьесапца.
Кхерам таса царна гергадогIур долчу /къемат/ денца‚ /нехан/ дегнаш къамкъаргашна тIе кхаьчна /хирдолу‚ кхераделла детталуш/‚ шаьш дохкобевла /хир болу/. Ма вац зуламхошна гергарниг а‚ гIодоккхург а‚ шена /уьш/ муьтIахь а болуш.
Хаьа Цуна бIаьргийн тешнабехк /хьарам хIумане хьоьжу/‚ дегнаша хьулдийриг а.
Дала кхиэл йо бакдолчуьнца. Иза витина цара шайга кхойкхушболчаьра кхиэл ца йо цхьанне хIуманца. Баккъалла а, Дела - Иза ву хозуш верг а‚ гуш верг а.
Уьш ца лела лаьттахула‚ хьовсийла уьш, муха хилла царел хьалха хиллачаьрийн тIаьхье. Уьш бара мелхо чIогIа царел нуьцIкъаца‚ лаьттахь асар дитарца‚ Дала схьалецира уьш шайн къиношца‚ ма ца хилира царна Делан дуьхьал цхьа а лардархо.
Иза /хилла/ цаьрга богIуш хиларна шайн элчанаш билгалонашца - цара уьш харцбарна. Дала схьалецира уьш. Баккъалла а, Иза нуьцIкъала верг а ву‚ бекхамца чIогIаниг а ву.
Оха вахийтира Муса Тхан аяташца а‚ билгалчу бакъонца а.
ФирIавне а‚ ХIамане а‚ Къаруне а‚ цара элира: "/Иза тIех харцлуьйш волу/ бозбуанча а ву".
Иза цаьрга веъча бакъдолчуьнца Тхан гергара‚ цара элира: "Байа цуьнца цхьана иман диллинчаьрийн кIентий‚ дийна бита церан зударий". Керстанийн мекарло тиларчахь бен ма яц.
ФирIавно элира: "Вита со Муса вен. Шен Кхиош-кхобучуьнга кхойкхур цо. Баккъалла а, со кхоьру цо шун дин хийцадан‚ я лаьттахь боьханиг гучадаккхийтан".
Мусас элира: "Баккъалла а, со ларвелла сан Кхиош-кхобучуьнца а‚ шун Кхиош-кхобучуьнца а массо кураваьллачух‚ хьесапан /къемат/ дийнах ца тешачух".
ФирIавнан доьзалах цхьана иман диллинчу и шегахь хьулдеш волчу стага элира: "Аша воь ткъа стаг цо аларна "сан дела АллахI ву"?. Ткъа иза шуьга шун Кхиош-кхобучуьнгара билгалонашца ма веъна. Иза харцлуьйш велахь - цуна шена ю-кх и харцо. И бакълуьйш велахь - цо шуна хир ду бохучех цхьадерг хьакхалур ма ду шух. Баккъалла а, Дала нис ца во ша тIаламза верг а‚ тIех харцверг а.
ХIай сан къам‚ шуна ду паччахьалла тахана‚ шу толаме долуш лаьттахь‚ хьан гIо дийр ду вайна Делан ницIкъах /кIелхьарадовла/ и вайга беъча?" ФирIавно элира: "Аса шуьга ца гойту сайна гушдерг а бен‚ аса шу нис ца до нийсонан новкъа бен".
Иман диллинчо элира: "Сан къам‚ баккъалла а, со кхоьру шуна тобанийн де санначу дийнах.
Нухьан къаман а‚ Iадийн а‚ Самудийн а‚ царел тIаьхьа хиллачаьрийн Iадатах тера /ду-кх хIара аша лелориг/. Дела ма вац зулам лууш Шен лешна.
ХIай сан къам‚ баккъалла а, со кхоьру шуна вовшашка кхайкхаран дийнах.
Шу духадовду долчу дийнах - ма вац шуна Делера цхьа а гIоьнча. Дала тилавала витинарг - ма вац цуна цхьа а нисвийриг.
Шуьга веара хьалха Юсуф билгалонашца шу лаьтташ ду шеконехь иза шуьга шеца веанчух. Иза хIаллак хилча аша элира: "Ваийтанне а воуьйтур ма вац Дала цул тIаьхьа элча". Ишта тилавала вуьту Дала ша тIаламза верг а‚ шеконехь верг а.
Шаьш Делан аяташкахь къуьйсуш болу шайга еъна бакъо а йоцуш. Боккха хили /цаьрга болу/ цабезам Далла гергахь а‚ иман диллинчаьрийн гергахь а. Ишта муьхIар туху Дала курадаьллачу‚ /нахана/ ницIкъбечу дагна тIе.
ФирIавно элира: "ХIай ХIаман! ЮгIа суна гIала‚ со кхиа тарло некъашка.
Стигланийн некъашка. Мусан делан тIекхочур ву со. Баккъалла а, суна хета и /Муса/ харц ву аьлла". Иштта хаздина ФирIавнана цуьнан балхан вониг‚ дIахьовзина иза /нисчу/ новкъах. ФирIавнан мекарло ма яц хIаллак хилар чохь бен.
/ТIаккха/ элира иман диллинчо: "ХIай сан къам‚ суна тIаьхьахIотта‚ аса нисдийр ду шу нийсонан новкъа.
ХIай сан къам! Баккъалла а, хIара дуьненан дахар /кIеззиг/ зовкх хьегар ду‚ ткъа эхарт - иза ду чIагIонан цIа.
Вониг динарг - цуна бекхам хир бац и санначуьнца а бен. Диканиг динарг‚ стаг велахь а‚ зуда елахь а‚ ша муъма а волуш - уьш ялсамани чу гIур бу‚ царна рицIкъ лур ду цу чохь хьесап а доцуш.
ХIай сан къам! Аса хIунда кхойкху шу кIелхьарадовларе‚ аша со кхойкху цIарга?
Аша со кхойкху аса Далла керстаналла даре‚ аса Цуьнца накъост лацаре суна шеца цхьа а Iилма доцург‚ ткъа аса шу кхойкху Ша везза а‚ тIех гечдийриг волчуьнга.
Дера аша-м кхойкху со шена дуьненахь а‚ эхартахь а цхьа а кхайкхар доцучуьнга‚ ткъа вайн дIадерзар Деле ма ду‚ ткъа тIаламза берш - уьш ма бу /жоьжахатин/ цIеран дай.
Шуна тIаьхьа дагадогIур ду аса шуьга дуьйцург. Аса сан гIуллакх Деле дIало. Баккъалла а, Дела ву-кх /Шен/ леш гуш".
Дала хьалхаваьккхира иза цара йинчу мекарлонан вонах. Хьакхаделира ФирIавнан доьзалах Iазапан вониг.
ЦIе - цуна тIе уьш кхуьссур бу Iуьйрана а‚ суьйрана а‚ сахьт хIуттучу дийнахь /кхайкхар хир ду цаьрга/: "Чу бохка ФирIавнан доьзал уггар чIогIачу Iазапна".
Вовшашца къийсаме баьр бу уьш цIаргахь‚ гIийлачаьра эр ду курабаьлла хиллачаьрга: "Баккъалла а, тхо дара шуна тIехьахIиттина /дуьненахь аша бохург деш‚ хIинца/ аша дIадоккхий тхоьх цIеран /Iазапах/ цхьа дакъа?"
Шаьш курабелла хиллачаьра элира: "Баккъалла а, вай дерриге цу чохь /цIаргахь/ ду-кх. Баккъалла а, Дала хьукам дина лешна юкъахь".
Эр ду цIаргахь болчаьра жоьжахатин гIаролашка: "Кхайкха шайн Кхиош-кхобучуьнга‚ дайде ала тхуна тIера Iазап цхьана ден мукъане а".
Цара /жоьжахатин гIаролаша/ эр ду: "Шуьга бохкуш ца хилира шун элчанаш билгалонашца?" Цара элира: "ХIаъ". Элира /гIаролаша/: "Кхайкха шаьш!" Керстанийн кхайкхар ма дац тилар чохь бен.
Баккъалла а, Оха гIо дийр ду Тхан элчанашна а‚ иман диллинчаьрна дуьненан дахарехь а‚ тешаш хIуттучу /къемат/ дийнахь а.
Оцу дийнахь зуламхошна пайда бийр бац церан бехказлонаша. Царна неIалт ду‚ царна /эхартан/ цIийнан боьханиг ду.
Оха белира Мусага нийса некъ‚ ирсана дитира Исраилан кIенташна жайна.
Нийса некъ а‚ хьехам а /хилла долу/ хьекъал долчаьрна.
Собар де‚ баккъалла а, Делан ваIда - хьакъ-бакъ ю‚ гечдар деха хьан къина‚ тасбахь де хьан Кхиош-кхобучунна хастам барца сарахь а‚ Iуьйранна а.
Баккъалла а, Делан аяташкахь шайга еъна цхьа а бакъо йоцуш къуьйсуш берш - баккъалла а, церан кийрахь ма яц куралла бен‚ уьш шена тIе кхуьур йоцу. Ларвалар лаха Делаца. Баккъалла а, Иза ву хозуш верг а‚ гуш верг а.
Ткъа стигланаш а‚ латта а кхоллар мелхо а доккха ду нах кхолларал‚ делахь а дукхох болчу нахана ца хаьа-кх.
Нис ца ло бIаьрсаза верг а‚ гуш верг а‚ иман диллинарш а дика Iамалш йинарш а‚ вониг деш верг а. КIеззиг ду-кх аша ойла йийриг.
Баккъалла а, сахьт догIур долуш ду шеко яц цу чохь‚ делахь а дукхох болу нах тешаш бац-кх.
Шу Кхетош-кхиичо аьлла: "Соьга кхайкха - Аса жоп лур ду шуна".Баккъалла а, шаьш Суна Iибадат дарх кураболуш берш - чугIур ма бу жоьжахатина кIелбисина.
Дела ву хилийтинарг шуна буьйса шуьга садаIийта шена чохь‚ де а /шуна/ серло луш. Баккъалла а, Дела ниIмат долуш ву-кх нахана /дала/‚ делахь а дукхох болчу наха баркалла ца олу-кх.
И ву-кх АллахI‚ шун Кхиош-Кхобург‚ массо хIуманан кхоллархо. /Кхин/ дела вац Иза воцург. Ма Iехийна шу /генадаьхна бакъдолчух/.
Ишта а Iехийна /генабаьхна бакъдолчух/ Делан аятех ца тешаш хилларш а.
Дела ву динарг шуна латта чIагIо хилла‚ стигал гIишло хилла‚ шуна куцаш динарг‚ хаздина Цо шун куцаш, цIеначу хIуманех рицIкъа делла шуна. И ву АллахI - шун Кхиош-кхобург. Беркате хили Дела - Iаламийн Да.
Иза дийнаверг ву‚ /кхин/ дела вац Иза воцург‚ кхайкха Цуьнга‚ цIандеш Цуна дин. Хастам бу Далла - Iаламийн Дена.
Ахьа ала: "Баккъалла а, суна дихкина Iибадат дан аша Дела витина /шайга/ кхойкхучаьрга сан Кхиош-кхобучуьнгар соьга билгалонаш еъначул тIаьхьа‚ суна омра дина Iаламийн Дена муьтIахь хилар".
Иза ву шу кхоьллинарг поппарах‚ тIаккха тIадамах‚ тIаккха детанчу цIих‚ тIаккха бераш хуьлий ара доху шу‚ тIаккха шайн ницIкъане кхачийта‚ тIаккха шух къена нах хилийта. Шух ву хьалха леш верг а. /И кхиэл йина Дала/ шу тоьхначу ханна тIекхачархьама а - шу хир дацара-те хьекъале.
Иза ву денволуьйтург а‚ волуьйтург а. Шен /цхьана/ гIуллакх тIехь сацам хилча‚ Цо олу цуьнга: "Хила!" - иза хуьлу.
Хьуна ца го и Делан аяташкахь къуьйсуш берш. Ма йистах баьхна уьш /бакъдолчух/!
/Уьш бу/ шаьш харцдинарш жайна а‚ Оха шеца Тхан элчанаш баийтинарг а. ТIаьхьа хуур ду-кх царна!
Шайна лагех буржолаш а тоьхча‚ зIайнаш а /ехкича/ такхор бу уьш
Кхахкина хи чу‚ тIаккха цIаргахь багор бу . 
ТIаккха олура /ду/ цаьрга: "Мичахь ду аша /Делаца/ накъост лоцуш хилларг
АллахI воцург?" Цара элира: "ДIатили уьш тхоьх. ХIаъ‚ тхо дацара кхойкхуш хьалха хIуманне а". Ишта тилабала буьту Дала керстанаш.
И /Iазап ду шуна/ лаьттахь цхьа а бакъо а йоцуш даккхидераш хиларна а‚ шу тIех хазахеташ хиларна а.
Чу гIо жоьжахатин неIаршкахула гуттарена цу чохь лаьтташ. Ма вон чохь Iен меттиг ю-кх курабевлачаьрийн!
Собар де‚ баккъалла а, Делан ваIда хьакъ-бакъ ю. Оха гайтанне а гойтур ма ду аьллачех цхьадолу хIуманаш я Оха волуьйтур ву хьо - тIаккха Тхуна тIе дIаберзор бу уьш.
Оха баийтинера элчанаш хьоьл хьалха а‚ царех Оха хьуна бицинарш а бу‚ царех Оха хьуна бийцаза берш а бу. Бакъхьа ца хилла цхьанне элчана цхьа а аят дан Делан пурба доцуш. Делан омра деъча - сацам хилира бакъдолчуьнца - кхузахь ийшира /дин/ харцдеш хилларш.
Дела ву шуна бежнаш динарг: царех /цхьадерш/ шуна тIеховжа‚ царех /цхьадерш/ - шуна даа.
Шуна цаьргахь /кхин/ пайданаш а бу‚ аша церан тIехь кхочушдархьама шайн дагахь долу хьашт‚ церан тIехь а‚ кемана тIехь а шу дIасхьалеладо.
Цо гойту шуна Шен аяташ‚ муьлхачу Делан аятана аша инкарло йо?
Уьш ца лела лаьттахула‚ ца хьожу-те‚ муха хилла царел хьалха хиллачаьрийн тIаьхье? Уьш ма бара мелхо царел дукха‚ ницIкъаца а‚ лаьттахь /дуьтучу/ асарца а мелхо чIогIа а - кIелхьара ма ца бехира уьш цара гулдешхиллачо.
Цаьрга баьхкича церан элчанаш билгалонашца‚ баккхибийдира уьш шайгахь долчу Iилманца‚ царех хьакхаделира цара ша сийсазадеш хилларг.
Шайна Тхан ницIкъ гича‚ цара элира: "Оха иман дилли веккъа цхьана Деле‚ Оха керста дина тхаш Цуьнца накъост лоцуш хилларг".
Ца хилира царна пайдехь церан иман Тхан ницIкъ беъначул тIаьхьа. Делан Iадат /ду иза/‚ Цуьнан лешкахь ша чекхделла долу. Ийшира кхузахь керстанаш.
 Хьа-мим /Далла дика хаьа цуьнца Шена луург/.
 /Жайна/ охьадоссар /ду хIара/ Ша сов къинхетаме а‚ къинхетаме а волчуьнгара.
 Жайна /ду хIара/‚ Шен аяташ къастийна долу‚ Iарбийн /маттахь/ дешар а хилла хууш долчу къамана.
 Кхаъ бахьарг а‚ кхерамча а /хилла ду и КъурIан/‚ царех дукхох берш дIабирзи - шайна ца хозуш /и къабал цадеш/.
 Цара элира: "Тхан дегнаш хьуламехь ду ахьа тхо шега кхойкхучух‚ тхан лергий чохь къоралла ю‚ тхуна юкъахь а‚ хьуна юкъахь а кирхьа ду‚ хьан Iамал е‚ оха тхан Iамал йийр ю".
 Ахьа ала: "Баккъалла а, со-м адам ду шу санна‚ соьга вехьеца хаийтина шун Дела цхьа Дела вуйла‚ дIанисло Цуьнга, Цуьнга гечдар деха. Бала бу-кх /Делаца/ накъост лоцучаьрна.
 Шаьш закат ца луш болчу‚ эхартана уьш керста бу.
 Баккъалла а, иман диллинарш а‚ дика Iамалш йинарш а - царна хедар йоцу ял ю.
 Ахьа ала: "Аша керста до Ша латта кхоьллинчунна шина дийнахь‚ аша Цуна нийсархой а хуьлуьйту? Иза ву Iаламийн Да".
Хилийтина Цо цигахь /лаьттахь/ чIогIа боьгIнарш /лаьмнаш/ цуьнан тIехула‚ беркатедира Цо иза‚ дийкъира цу чохь кхачанаш деъа дийнахь - цхьанисса /диъ де хилла/ хоьттучарна.
ТIаккха Иза тIевирзира стиглана а - и кIур бара (айелла хин Iаь). Цо элира цуьнга а, лаьтте а: "Схьадуьйла шайн лаамца‚ я лаамза". Цу шиммо элира: "Тхо деъна тхан лаамца".
Цо уьш кхочушхилийтира ворхI стигал хилла шина дийнахь‚ дIахаийтира /вехьеца/ хIора стигална шен гIуллакх. Оха хазъйира гергара стигал чиркхашца а‚ гIаролашца а /лардархьама а шайтIанах/. Иза ду везза волчун‚ хууш волчун дIахIоттор.
Уьш дIаберзахь‚ ахьа ала: "Аса кхерам теси шуна ткъесаца‚ Iадийн а‚ Самудийн а ткъесах тера".
Цаьрга баьхкира элчанаш‚ церан хьалхахула а‚ тIехьахула а: "Аша Далла бен Iибадат ма де", /олуш/. Цара элира: "Тхан Кхиош-кхобучун лиънехьара‚ Цо маликаш доссор дара. Баккъалла а, тхо шу шеца даийтинчун керста ду-кх".
Ткъа Iадаш курабевлира лаьттахь цхьа а бакъо йоцуш‚ цара элира: "Мила ву тхоьл чIогIа верг ницIкъаца?" Царна ца гина-те уьш кхоьллина волу Дела царел чIогIа вуйла ницIкъаца. Уьш хилира Тхан аятех цатешаш.
Оха бахийтира царна шок лоькху мох халачу деношкахь цаьрга Iовшийтархьама сийсазаллин Iазап дуьненан дахарехь. Эхартан Iазап мелхо а сийсаза ду. Царна гIо хир дац.
Ткъа Самудаш - Оха уьш нийсачу новкъа бихкира - ткъа царна бIаьрсазалла дукхайийзира нийсачу некъал. ТIаккха уьш схьалецира ткъес тухучу сийсазаллин Iазапо цара гулдеш хилларг бахьанехь.
Оха кIелхьарабехира иман диллинарш‚ шаьш /Делах/ кхоьруш хилларш.
Делан мостагIий цIарна хьалха гулбечу дийнахь - уьш могIаршкахь /вовшийн тIе/ лохкур бу.
Уьш цига /цIарга/ баьхкича тешалла дийр ду царна тIехь церан хазаро‚ бIаьрсано‚ чIораша уьш хIун деш хилла‚ аьлла.
Цара эр шайн чIорашка: "Аша хIунда тешалла дира тхуна дуьхьал?" Цара эр: "Дистхилийтина тхо Дала‚ Ша массо хIума дистхуьлуьйтуш волчу‚ Цо шу кхоьллина дуьххьашхалгIа‚ Цунна тIе шу дIадерзор долуш а ду".
Шу ца хилира хьулдан гIерташ шайна тIехь тешалла дан шун хазаро а‚ шун бIаьрсино а‚ шун чIораша а‚ делахь а шуна меттара Далла ца хаьа аша дечух дукхадерг.
Иза ду шун моттар‚ шайн Кхиош-кхобучун шуна меттина долу‚ цо /шун моттаро/ хIаллакдира шу‚ тIаккха шу хилира эшначарех.
Цара нагахь сатохахь - цIе ю царна чохь Iан меттиг‚ цара нагахь /Дела/ реза хилар дехахь - уьш хир бац /Иза/ шайна реза хиллачарех.
Оха хIоттира царна доттагIий /шайтIанех а‚ жинийх а/‚ цара хаздира царна шайн хьалхахь дерг а‚ тIаьхьахь дерг а‚ царех хьакхаделира царел хьалхадаханчу жинийн а‚ адамийн а умматашкахь аьлла долу дош. Баккъалла а, уьш хилира эшначарех.
Цатешначаьра элира: "Ла ма догIа хIокху КъурIане‚ даьсса хабар дийца цуьнгахь‚ шу тола мега".
Iавшанне а Iовшуьйтур ма ду Оха цатешначаьрга чIогIа Iазап‚ банне а бекхам бийр ма бу Оха царна цара деш хиллачух уггар вочуьнца.
И бу Делан мостагIийн бекхам - цIе. Царна цигахь гуттаренан хIусам ю - бекхам а хилла царна уьш Тхан аяташ харцдеш хиларна.
Цатешначаьра элира /жоьжахатехь/: "ХIай тхан Кхиош-кхобушверг‚ гайтахь тхуна жинех а‚ адамех а тхо тилина и шиъ - тхан когийн кIел буьтур бара оха уьш хилийтаархьама уггар бухахь болчарех".
Баккъалла а, аьлларш /шайн са долуш/: "Тхан Дела АллахI ву"‚ тIаккха нисбелларш - царна тIе дуссур ду маликаш уьш ца кхерийтархьама а‚ уьш сингаттаме ца хилийтархьама а‚ кхаъ хили шуна ялсаманица‚ шуна ваIда йина хилла йолчу‚ олуш:
"Тхо ду шун доттагIий дуьненан дахарехь а‚ эхартахь а‚ шуна цигахь шун синошна дезарг ду‚ шуна цигахь аша дехнарг а ду"‚
Охьадоьссина долуш Ша гечдеш волчуьнгара‚ Ша къинхетаме волчуьнгара.
Мила ву мелхо хаза дашца Деле кхийкхинчул а‚ дика Iамал йиначул а‚ ша аьлла волчул: "Баккъалла а, со ву-кх /Далла/ муьтIахь болчарех".
Цхьанисса ца хуьлу диканиг а‚ вониг а‚ ахьа духатоха уггар хаза долчуьнца - тIаккха хьуна а‚ шена а юкъахь мостагIалла ерг хьоме доттагIа сан хир ву хьуна.
И далур дац шаьш собар диначаьрна а бен‚ и далур дац шегахь доккха дакъа долчунна а бен.
Хьуна /оцунна тIехь/ шайтIано вас-васалла дагчу кхоссахь - Делаца ларвалар лаха. Баккъалла а, Иза хозуш верг а ву‚ хууш верг а ву.
Цуьнан Iаламатех ю буьйса а‚ де а‚ малх а‚ бутт а. Сужд ма де малхана а‚ баттана а‚ аша сужд де Далла‚ Ша уьш кхоьллина волчу‚ шаьш Цуна Iибадат деш делахь.
Цара куралла яхь‚ Далла гергахь берш Цуна тасбахь деш бу буьйсана а‚ дийнахь а‚ царна кIор ца до.
Цуьнан Iаламатех ду хьуна латта гар декъа. Оха цунна тIе хи доссича иза деттало‚ кхуьу. Баккъалла а, Иза дендийнарг - денбийр болуш ма ву белларш. Баккъалла а, Иза массо хIуманна тIехь ницIкъ кхочуш ма ву.
Тхан аяташкахь керстаналла деш берш Тхуна къайла бер бац. ЦIарга кхуссур верг дика ву я къемат дийнахь кхерамза вогIур верг /дика/ ву? Iамал е шайна ма луъу. Баккъалла а, Иза аша дийриг гуш ма ву.
Баккъалла а, хьехамна /КъурIанна/ керстаналла динарш и шайга беъча /бекхам бийр бу Оха царна/. Баккъалла а, иза деза долу жайна ду-кх.
Харцдерг догIур дац цуьнан хьалхахула а‚ тIаьхьахула а‚ /иза/ охьадоссар ду Ша хьукаме а‚ хастаме а волчуьнгара.
Хьоьга ца олу хьоьл хьалха элчанашка аьлларг а бен. Баккъалла а, хьан Кхиош-кхобург гечдар долуш а ву‚ лазаме таIзар долуш а ву.
Оха иза хилийтинехьара Iарбех доцу КъурIан‚ /тIаккха а/ эр ма дара цара: "Цуьнан аяташ къастинехьара /тхуна‚ тхо царех кхетархьама/. Ткъа /КъурIан/ Iарбех доцуш хила дезара‚ /пайхамар ша/ Iарби а волуш? Ахьа ала: "Иза /КъурIан/ иман диллинчаьрна ду‚ нийса некъ а‚ дарба а хилла". Цатешнарш а - церан лергийн чохь къоралла ю‚ иза /КъурIан/ царна бIаьрсаза ду /уьш ца кхета цунах/. Уьш бу шайга кхойкхучарех /тера/ генарчу меттигера.
Оха делира Мусага жайна‚ цу чохь а хилпало хилира. Дош хьалха ца деллехьара хьан Кхиош-кхобучуьнгара - хьукам дина хир дара царна юкъахь. Баккъалла а, уьш шеконан шеконехь бу-кх.
Дика Iамал йинарг - /иза/ цуна шена ю. Вониг динарг - /иза а/ цуна дуьхьал ду. Хьан Кхиош-кхобург ма вац /кIеззиг/ зулам дийр долуш лешна.
Цуьнан тIе духадерзо сахьтан Iилма. Ара ца болу зезагийн юккъера стоьмаш а‚ цхьа а стена кийра бера ца лета‚ и ца ехка Цуна хууш бен. Оцу дийнахь цаьрга кхойкхур ду: "Мичахь бу Сан накъостий?" Цара эр: "Хьоьга хаийтина оха‚ вац тхоьх цхьа а теш".
ДIатилира царех уьш хьалха шайга кхойкхуш хилларш. Царна хиира шайна цхьа а кIелхьарадовлийла доцийла.
КIор ца до адамашна диканаш дехар‚ нагахь шех вониг кхетахь догдуьлле вуьса.
Оха цуьнга Тхайгара къинхетам Iовшабайтахь цунах зен кхетначул тIаьхьа‚ цо аланне а ма олу: "ХIара сан /хьуьнарца/ ду. Суна ца моьтту сахьт хIуттур ду. Со сан Кхиош-кхобучунна тIе вухаверзавахь а - суна Цуьнгахь мелхо диканиг хир ду". Оха дийцанне а дуьйцур ма ду керстанашка цара динарг‚ Оха Iовшийтанне а Iовшуьйтур ма ду цаьрга чIогIачу Iазапах.
Оха адамна ниIмат делча‚ дIавоьрзу иза /баркалла аларх/‚ агIорхьавзий. Вониг шех кхетахь - шортта доIанаш деш хуьлу.
Ахьа ала: "Гой шуна‚ иза /КъурIан/ дара Делера‚ тIаккха аша керстаналла дина цуна. Мила ву ша генарчу хилпалонехь волчул а тилавеллрг?"
ТIаьхьа Оха цаьрга гойтур ду Тхан Iаламаташ /стигланийн а‚ лаьттан а/ агIонашкахь а‚ цаьргахь шайгахь а царна билгалдаллалц иза бакъдерг дуйла. Кхачо ца хуьлу хьан Кхиош-кхобучуьнца Иза массо хIуманна тIехь теш хилар?
Баккъалла а, уьш бац шайн Кхиош-кхобучуьнца цхьанакхетарах шеконна чохь? Баккъалла а, Иза вац массо хIуманна го буьллуш верг /Iилманца‚ Шена хаарца/?
 Хьа-мим.
 Iайн-син-къаф.
 Иштта вехьий доуьйту хьоьга а‚ хьоьл хьалха хиллачаьрга а ша везза волчу‚ хьукаме волчу Дала.
 Цуьнан ду стигланашкахь мел дерг а‚ лаьттахь мел дерг а. Иза ву лекха верг а‚ сийлахь воккха верг а.
 Герга ду стигланаш атадала шайна тIехахула /Делан сийлаллица/. Маликаша тасбахь до шайн Кхиош-кхобург хасторца‚ цара гечдар доьху лаьттахь волчунна. Сема довла, хIай нах! Баккъалла а, Дела - Иза ма ву Ша гечдеш верг а‚ къинхетаме верг а.
 И воцург /шайна/ доладийраш лаьцнарш - Дела ву царна тIехь хехо‚ хьо вац царна векал.
 Иштта вехьеца даийтира хьоьга Iарбийн Дешар хьоьга кхерам тасийта яртийн нанна а‚ цуьнан гонахь болчаьрна а‚ хьоьга кхерам тасийта гулдаран денца‚ шена чохь шеко йоцчу - цхьа тоба ялсаманехь хир ю‚ важа тоба цIергахь хир ю.
 Далла лиънехьара Цо цхьа уммат хуьлуьйтара дара царех‚ делахь а‚ Цо шен къинхетамна чувохьуйту Шена луург‚ ткъа зуламхой - ма вац царна доладийриг‚ ма вац /цаьрна/ гIоьнча.
 Я цара Иза воцург доладийраш лаьцна? Ткъа Дела - Иза ву-кх доладийриг‚ Цо денбо белларш‚ Иза ву массо хIуманна тIехь ницIкъ кхочуш верг.
Шун шегахь цхьана хIуманах хилпало йоьжнехь - цуьнан хьукам Далла тIе ду. /Аша ала:/ "Иза АллахI ву‚ сан Кхиош-кхобург‚ Цунна тIе тевжина со‚ Цунна тIе дIавьрзу со /сан массо гIуллакхашкахь/".
Стигланаш а‚ латта а кхоьллинарг /ву Иза/. Цо хилийтина шуна шух шайх зударий‚ бежнех а - тайп-тайпа. Цо шу алсам доху цу чохь. Яц Цунах /Делах/ тера хIума а. Иза хозуш верг ву‚ гуш верг а ву.
Цуьнан ду стигланийн а‚ лаьттан а догIанаш. Цо шортта хуьлуьйту рицIкъ Шена луучунна‚ /кIеззиг/ барам а бо /Шена луучунна - уьш зерхьама/. Баккъалла а, Иза массо хIума хууш верг а ву.
Цо шуна шарI хилийтина динах - Ша Шеца весет дина хилларг Нухьана, хьоьга вехьеца даийтинарг а‚ Оха шеца весет динарг ИбрахIимна а‚ Мусана а‚ Iисана а‚ "дин хIоттаде - аьлла‚ - декъа ма ло цу чохь /динехь/". Доккха хили мушрикунашна ахьа шаьш шена тIе кхойкхург. Дала цуна /Дела цхьаъварна/ тIе хоржу Шена луург‚ Цо цуна /Дела цхьаъварна/ тIе нисво ша /цуна тIе/ воьрзург.
Уьш бекъа ма ца белла шайга Iилма деъначул тIаьхьа а бен вовшийн юккъехь хьагI хиларца. Дош хьалха ца деллехьара хьан Кхиош-кхобучунгара "тоьхначу хан тIе кхаччалц", кхиэл йина хир ма яра царна юккъехь. Баккъалла а, царел тIаьхьа шайга ирсана жайна делларш цунах /Мухьаммад элча хиларх/ шеконан шеконехь ма бу.
Цуьнга /Дела цхьаъваре/ кхайкха /хIай Мухьаммад/. ДIанисло хьайга омра ма ди. Церан дезаршна тIаьхьа ма хIотта‚ ахьа ала: "Аса иман дилли Дала доссинчу жайнах‚ суна омра дина шуна юккъехь нийсо ян. /Цхьа/ Дела ву тхан Кхиош-кхобург а‚ шун Кхиош-кхобург а‚ тхуна тхан Iамалш ю‚ шуна - шун IIамалш ю. Цхьа а къовсам бац тхуна а‚ шуна а юккъехь. Дала цхьаьнагулдийр ду вай‚ Цунна тIе ду дIадерзар".
И Делан /динехь элчанца/ къуьйсуш берш Цуна жоп деллачул тIаьхьа церан делилш дIатеттина /харц/ ду шайн Кхиош-кхобучун гергахь‚ царна оьгIазло а ю /Делера/‚ чIогIа Iазап а ду.
Дела ву Ша доссинарг жайна бакъдолчуьнца‚ терза а. Хьуна хьан хоуьйту‚ сахьт герга хилла тарло.
Цуьнца сихлуш бу шаьш цунах цатешаш берш. Иман диллинарш кхоьруш бу цунах‚ царна хаьа иза хьакъ-бакъ дуйла. Сема довла! Баккъалла а, цу сахьтах шеко еш берш генарчу тиларчохь ма бу.
Дела тIекаре ма ву Шен лешца‚ рицIкъ ло Цо Шена луучунна. Иза нуьцIкъала верг а ву‚ веза верг а ву.
Милла хиллехь эхартан ял езаш - Оха сов воккхур ву Иза цуьнан ялехь. Милла хилахь дуьненан ял езаш - лур ю Оха цуна оцунах‚ эхартахь цхьа а дакъа дац цуна.
Ткъа царна накъостий бу шайна Дала ца магийна дерг динехь шарI деш? Къасторан дош ца хиллехьара кхиэл йина хир ма яра царна юккъехь. Баккъалла а, зуламхой - царна лазош долу Iазап ду.
Хьуна гур бу зуламхой чIогIа кхоьруш шаьш /дуьненахь/ гулдиначух цуьнан бекхам /къематдийнахь/ шайна тIебоьжча. Иман диллинарш а‚ дика Iамалш йинарш а ялсаманин диканашкахь хир бу. Царна хир ю шайна луург шайн Далла гергахь. Иза доккха дозалла ду.
Иза бу Дала Шен иман диллина болчу‚ дика Iамалш йина болчу лешна боккхуш болу кхаъ. Ахьа ала: "Аса ца боьху шуьга цунна тIехь цхьа а мах гергарлонашкахь безам /тергал бар/ бен". Диканиг деш волчунна - Оха алсам доккхур ду цуна дикачуьнца. Баккъалла а, Дела гечдеш верг а ву‚ шукаре верг а ву.
Я цара олу: "Цо /Мухьаммад пайхамаро/ кхоьллина Далла тIехь харцдерг?" Далла лууш далхьара хьан дагна тIе мухIар тухур ма дара Цо. Дойу Цо харцдерг, бакъдо бакъдерг Шен дешнашца. Баккъалла а, Иза ву дегнашкахь дерг хууш верг.
Иза ву къабал деш тоба Шен лешкара‚ гечдеш вонаш /аша тоба дича/‚ хууш аша дийриг.
Жоп леш ву Иза иман диллиначаьрна а‚ дика Iамал йиначаьрна а (церан доIина)‚ Цо сов боху уьш Шен дозаллих. Ткъа керстанаш - царна чIогIа Iазап ду.
Дала шортта даржинехьара рицIкъ Шен лешна‚ тIехбовлур ма бара уьш /Делан дозанел/ лаьттахь‚ делахь а Цо доссадо Иза Шена луучу барамехь. Баккъалла а, Иза Шен лай сов дика бевзаш а‚ гуш а ву.
Иза ву доссадеш догIа цара дог диллинчул тIаьхьа‚ Цо баржабо Шен къинхетам. Иза ву хастаме волу доладийриг.
Цуьнан Iаламатех ду стигланаш а‚ латта а кхоллар а‚ цу шинна чохь Цо даржина долу дийнат а. Иза уьш гулдарна тIехь Шена ма лиънехь ницIкъ болуш ву.
Шух кхиъна болу /муьлха/ бохам - шун куьйгаша гулдинчуьнца бу‚ дукхах долчун гечдо Цо.
Шу ма дац лаьттахь кIелхьарадовлур долуш /Делан Iазапах/. Ма вац шуна Дела воцург цхьа а доладийриг а‚ цхьа а гIоьнча а.
Цуьнан Iаламатех ю хIоьрда чохь лелаш ерш‚ лаьмнех тера.
Шена лиъча мох сацабо Цо‚ уьш /кеманаш/ дуьса чIагIделла цуьнан букъа тIехь. Баккъалла а, цу чохь делилш ма ду массо собаречунна а‚ баркалла олучунна а.
Я хIаллак дийр дара Цо уьш цара гулдийнарг бахьанехь‚ Цо гечдо дукхадерг.
Тхан аяташкахь къуьйсачаьрна хаийла‚ шайна цхьа а кIелхьарадовлийла йоцийла.
Цхьаьцца хIуманах шуна елларг - дуьненан дахаран дакъа ду. Далла гергахь дерг дика а ду, бухадуьсуш а ду иман диллинчаьрна а‚ шайн Далла тIетевжинчаьрна а.
/И ял ю/ даккхичу къинойх а‚ боьха хIуманех а юьстах лаьттачаьрна а‚ шаьш огIазбевлича - гечдеш болчаьрна а.
/Иза ду/ шайн Кхиош-кхобучунна жоп деллачаьрна а‚ ламаз хIоттадинчаьрна а‚ шайн гIуллакх вовшийн юкъахь кхеташо йолчаьрна а‚ Оха шайна деллачу рицIкъех сагIа лучаьрна а.
Шайх цхьа хьагI кхиъча вовшашна гIо деш болчаьрна а.
Вочун бекхам и санна вониг ду. Гечдина‚ маслахьат динарг‚ цуьнан ял Далла тIехь ю. Баккъалла а, Цуна ца беза зуламхой.
ГIо лехнарг шена зулам /динчул/ тIаьхьа - цуна некъ боьхкур бац (бехке лорур вац и; къа дац цуна).
Некъ боьхкур бу нахана зулам деш болчаьрна а‚ лаьттахь дозанех бовлушболчаьрна а цхьа а бакъо а йоцуш. Царна лазош долу Iазап ду.
Собар динарг а‚ гечдийнарг а - баккъалла а, иза чIогIачу гIуллакхех ду.
Дала тилавала вуьтур ма вац цуна цхьа а доладийриг Цул тIаьхьа. Хьуна гур зуламхой шайна Iазап гиначул тIаьхьа олуш: "Духадерзан цхьа а некъ буй-те?"
Хьуна гур бу уьш цуна /жоьжахатина/ хьалхатеттина‚ сийсаза хиларх кхерабелла‚ къайлах хоьжуш. Иман диллинчаьра эр: "Баккъалла а, зен хилларш бу-кх шаьш а‚ шайн доьзал а байнарш къематдийнахь. ХIай-хIа! Баккъалла а, зуламхой гуттаренан Iазапа чохь бу-кх".
Ма ца хили царна доладийраш‚ царна гIо деш Дела витина. Дала тилавала вуьтург милла велахь - ма бац цуна цхьа а некъ.
Жоп ло шайн Кхиош-кхобучунна /Цуна Iибадат дарца/ шен Делера духтохалур доцу де дале. Яц шуна цхьа а дIадовда меттиг оцу дийнахь‚ вац шуна цхьа а /шун Iазапан/ инкарло йийр верг.
Уьш дIаберзахь - Оха ца вахийтина хьо царна тIе хехо хилла. Хьан тIехь дIаккхачор бен дац. Оха адамна Iовшийтича Тхайгара къинхетам‚ ваккхиведа иза цуьнца. Ткъа цунах кхиъча вониг цуьнан куьйгаша хьалхадаьккхина долу - тIаккха адам керста хуьлий дIахIутту.
Делан ду стигланийн а‚ лаьттан а паччахьалла. Кхуллу Цо Шена луург. Ло Цо Шена луучунна зудабераш, ло Цо Шена луучунна божабераш.
Я хуьлуьйту царна божабераш а‚ зудабераш а‚ Шена луург тIаьхье йоцуш вуьту. Баккъалла а, Иза хууш верг а ву‚ ницIкъ кхочург а ву.
Ца хили адамна Дела шега вистхилар вехьеца бен‚ я кирхьана дехьахула‚ я элча ваийтарца бен - цо вехье луш Цуьнан пурбанца Цуна луург. Баккъалла а, Иза лекха верг а ву‚ хьукаме верг а ву.
Иштта хьоьга а вехьеца даийтина Оха са Тхан гIуллакхах. Хьо ма вацара хууш‚ жайна хIун ду‚ иман хIун ду а‚ делахь а Оха нур хилийта цунах /КъурIанах/ шеца нисвеш Тхайна луург Тхан лех‚ баккъалла а, ахьа нисваларе ма кхойкху /исламан/ нийсачу новкъа‚
Делан новкъа‚ стигланашкахь а‚ лаьттахь а мел дерг Шена долчу. ХIай-хIа! Далла тIе ма доьду гIуллакхаш.
 Хьа-мим.
 Билгалчу жайнаца /дуй боу Аса/.
 Оха хилийтина цунах Iарбийн КъурIан - шу хьекъале хир дацара-те?
 Баккъалла а, иза /КъурIан/ жайнан нена чохь ду Тхан гергахь‚ лекханиг а ду‚ хьукаме дерг а ду /ша/.
 Ткъа Оха шух ца тухуш буьтур бу хьехам шу тIаламза къам хили аьлла?
 Мел пайхамар вахийтина Оха хьалхалерачашкахь!
 Цхьа а пайхамар ца веъна цаьрга цара иза сийсаза веш бен.
 Оха хIаллакбина царех /хьан къамал/ ницIкъаца чIогIа берш - дIадахана хьалхалерчийн масал.
 Ахьа цаьрга хаьттича‚ хьан кхоьллина стигланаш а‚ латта а‚ цара аланне а эр ду хьуна: "Уьш кхоьллина Ша везза волчо‚ Ша хууш волчо /Дала/!"
Ишттаниг ву Иза хилийтина шуна лаьттах /вижа/ мотт‚ Ша хилийтина шуна цу чохь /лаьттахь/ некъаш - шу нийсачу новкъахь хир дацара-те.
Ишттаниг а ву Иза Ша /тIетта/ доссадеш стиглара хи барамехь - Оха денбина цуьнца белла болу мохк. Иштта шу /кешнашкара/ арадохур ду /къематдийнахь/.
Ишттаниг а ву Иза Ша массо хIума шиш-шиш кхоьллина‚ Ша хилийтина шуна кеманах а‚ бежнех а шуна тIеховжа хIуманаш
Шу дIанисдалийтан церан баккъаш тIехь‚ тIаккха аша хьехадан шайн Кхиош-кхобучун ниIмат шаьш царна тIехь дIанисделча‚ аша алан: "Вонах цIена ву И ша тхуна хIара муьтIахь йинарг‚ тхуна цу тIехь ницIкъ кхочур ма бацара.
Баккъалла а, тхан Кхиош-кхобучуьнга дIадоьрзуш ма ду тхо".
Цара ма хилийти Цуна Цуьнан лех цхьа дакъа. Баккъалла а, адам билгала керста хили-кх.
Я Цо лаьцна Ша кхоьллинчух мехкарий‚ ткъа шу хаьржина кIенташца?
Царех цхьаннена кхаъ беккхича шаьш Къинхетам болчун масал далийначуьнца - Iаржалой лаьтта цуьнан юьхь‚ халла оьгIазло юхаозаеш /и шена йоI хилар ца дезаш/.
Ткъа хазаллашкахь кхиънарг, ша къийсамехь /бакъдолчуьнца/ билгала ца яьлларг (зудастаг хуьлуьйту цара Далла)?
Цара хилийти маликаш‚ шаьш Къинхетам болчун леш долу‚ зударий. Уьш /хьоьжуш/ бара-те уьш /маликаш/ кхуллучу хенахь? ДIаяздийр ма ду церан тешалла‚ цаьрга хоттур ма ду.
Цара элира: "Къинхетам болчун лиънехьара‚ оха царна /маликашна/ Iибадат дина хир дацара". Царна цуьнца цхьа а Iилма дац. Уьш бац харц луьйш бен.
Я Оха жайна делла-те цаьрга цул /КъурIанал/ хьалха уьш цуьнца чIагIбелла болуш?
ХIаъ‚ цара элира: "Баккъалла а, тхуна карийна тхан дай цхьана дина тIехь‚ тхо церан лартIахь дIанисделла ду".
Иштта ца вахийтира Оха хьоьл хьалха юьртахь цхьа а кхерамча цуьнан зовкх хьоьгучаьра олуш бен: "Баккъалла а, тхуна карийна тхан дай цхьана дина тIехь‚ тхо церан лар тIехь доьдуш ду".
Цо /Мухьаммад пайхамара/ элира: "Ткъа со веънехь шуьга шуна шайн дай шена тIехь карийначул мелхо нийсачуьнца‚ /тIаккха харц во аша со/?" Цара элира: "Баккъалла а, тхо шу /элчанаш/ шеца даийтинчун керста ду-кх".
Оха чIир ийцира цьаргара. Хьажал хьо‚ муха хили /дин/ харцдиначерийн тIаьхье!
ИбрахIима аьллера шен дега а‚ шен къаме а: "Баккъалла а, со цIена ву аша шена Iибадат дечух.
Со кхоьллинчунна бен /дийр дац аса Iибадат/‚ баккъалла а, Цо со нисвийр ву".
Иза хилийтира цо шен тIаьхьенехь бухадуьсуш долу дош - уьш бухаберза там бара-кх.
ХIаъ‚ Аса бахам белира хIокхарна а‚ церан дайшна а цаьрга бакъдерг а‚ билгала элча а валц.
Шайга бакъдерг деъча‚ цара элира: "ХIара бозбуанчалла ду‚ баккъалла а, тхо цуна керста ду".
Цара элира: "ХIара КъурIан доссинехьара шинне юьртара сийлахь-веззачу стаге".
Ткъа уьш бу хьан Кхиош-кхобучун къинхетам буьйкъуш берш? Оха бийкъина царна юкъахь церан бахам дуьненан дахарехь‚ царех цхьаберш вовшийн тIехь даржашца лакха бехина‚ царех цхьаболчаьрга шайна вакхарга гIуллакх дайтархьама. Хьан Кхиош-кхобучун къинхетам дика бу цара гулдешдолчул.
Нах /берриге/ цхьа уммат ца хилахьара Оха хилийтина хир ма дара Къинхетам болчунах цатешаш болчаьрна церан цIеношна датон тхевнаш а‚ ламеш а‚ уьш шайна тIебовлуш болу.
Церан цIеношна неIарш а‚ маьнганаш а /датох хуьлуьйтура бара Оха/ уьш шайна тIетовжуш болу.
/Кхин/ хазаллаш /дашо/ а /лур яра Оха царна/. Иза дерриге а - дуьненан дахаран хIума бен ма яц. Эхарт хьан Кхиош-кхобучун гергахь /Делах/ кхоьручаьрна ю.
Къинхетам берг хьехьорах гIапал хилларг - Оха тIекхуссу цуна шайтIа и цуна ца къесташ накъост а хуьлий.
Баккъалла а, цара /шайтIанаша/ дIатилабо уьш /шайн накъостий - адамаш нийсачу Делан/ некъах‚ царна моьтту шаьш нийсачу новкъахь ду.
Ша тхуна тIе кхаччалц‚ тIаккха эр: "Декъаза ма вала со! Суна а‚ хьуна а юккъехь малхбален а‚ малхбузен а юкъан геналла хиллехьара-кх! Ма вон накъост хили-кх /суна шайтIанах/".
Банне а пайда /шу дохкодавларх/ хир бац шуна тахана /къематдийнахь/‚ аш зулам дина. Баккъалла а, шу Iазапехь цхьана хир ду.
Ткъа ахьа хозуьйту къораволчунна‚ нийсачу новкъа вуьллу бIаьрсадоцург‚ ша билгалчу тилар чохь хилларг?
Оха хьо дIакхалхийчи а - баккъалла а, Оха цаьргара чIир оьцур йолуш ма ю.
Я Оха гайтанне а гойтур ма ду Оха царна ваIда йинарг - баккъала а Тхо царна тIехь ницIкъ кхочуш ма ду.
Ахьа схьалаца хьайга вехьеца делларг. Баккъалла а, хьо нийсачу новкъахь ма ву.
Баккъалла а, иза /КъурIан/ хьехам бу хьуна а‚ хьан къаме а‚ тIаьхьа хоттур ду шуга.
Ахьа хаттал Оха хьоьл хьалха элчанех баийтинчаьрга: "Оха хилийтиний-те Къинхетам беш верг воцург /кхин/ делий цара шайна Iибадат деш?"
Оха вахийтинера Муса Тхан аяташца ФирIавне а‚ цуьнан элашка а‚ цо злира: "Баккъалла со Iаламийн Ден элча ву".
Иза /Муса/ шайга веъча Тхан аяташца‚ уьш царех /аятех/ бийлира.
Оха ца гойту цаьрга цхьа а аят иза шел хьалхадаханчул мелхо доккха долуш бен. Оха схьалецира уьш Iазапаца - уьш бухабоьрзур бацара-те /шайн тиларх/.
Цара элира: "ХIай бозбуанча! Деха тхуна хьан Кхиош-кхобучунга хьан гергахь Цуьнан ваIда хилларг - баккъалла а, тхо нислур ма ду /оха иман дуьллур ма ду и Iазап дIадаьккхича/.
Оха ай ма диннехь шайна тIера Iазап - цара барт бохийра.
Кхийкхира ФирIавнас шен къаман юккъехь‚ элира: "Ткъа сан дац Мисран паччахьалла, хIара хиш суна /сан гIалин/ бухахула лелаш долу? Шуна ца го /сан сийлалла/?
Я со дика вац хIокхал‚ ша заIип волчу‚ талкхо /мотт тийсалуш/ волчу?
Кхуьссинехьара цунна тIе дашон чIуг‚ я деънехьара цуьнца цхьана маликаш /цунах/ хуттаделла".
/Дукха/ дайа карийра цуна шен къам - уьш цуна муьтIахь хилира. Баккъалла а, уьш хилира песакъ нах.
Цара Тхо оьгIаздаьхча - Оха цаьргара чIир ийцира - хина буха бахийтира уьш берриге а.
Уьш хилийтира Оха хьалхабахна‚ масал хилла тIаьхьабогIучаьрна.
Марьяман кIантах масал далийча хьан къам цунах (масалх) дийлира /хазахетта/.
Цара элира: "Тхан делий дика бу я иза ву?" И /масал/ ца далийра цара къийсамна бен. ХIаъ‚ уьш /харц/ къуьйсуш къам ду.
Иза-м веккъа лай бен вац‚ Оха ниIмат делла цуна‚ Оха хилийтина цунах масал Исраилан кIенташна.
Тхуна лууш далхьара шун метта маликаш хуьлуьйтура дара Оха лаьттахь‚ /шу хIаллакдина/ тIаьхьа дуьсуш.
Баккъалла а, иза /Iиса пайхамар/ сахьтан /къемат ден/ Iаламат ду‚ ахьа янне а шеко ма елахь цуьнгахь‚ Суна тIаьхьавазалахь. ХIара бу /хьуна/ нийса некъ.
Данне а шайтIано юьстах ма дохийла шу /бакъдолчух/. Баккъалла а, иза шуна билгала млстагI ма ду.
Iиса веъча билгалонашца цо элира: "Со веъна шуьга хьекъаллица /хьекъал дахьаш/‚ шуна шайца хилпало йолу цхьадерш билгалдаха а. Делах кхералаш‚ суна муьтIахь а хилалаш.
Баккъалла а, Дела Иза ву сан Эла а‚ шун Эла а‚ Цуна Iибадат делаш. ХIара бу /шуна/ нийса некъ".
Хилпало хилира тобанийн царна юккъехь. Ма /боккха/ бала бу зулам диначаьрна лазаме долчу дийнан Iазапах.
Уьш хьожий-те шайга цIеххьана сахьт даре бен и шайна хаа ца леш?
ДоттагIий оцу /къемат/ дийнахь вовшийн мостагIий хир бу /Делах/ кхоьруш боцурш.
ХIай Сан лай! Кхерам бац шуна тахана‚ шу гIайгIане хир дац.
Тхан аятех иман диллина хилла берш‚ бусулба хилла берш.
ЧугIо ялсамане шу а‚ шун зударий /чIогIа/ даккхидедаш а хилла.
Царна тIехьийзар ма бу /кегий къонахий/ дашон хедаршца а‚ кедашца а. Цигахь синошна мел дезарг хир ду‚ бIаьргашна Iебарг а хир ду. Шу цигахь гуттар лаьттар ду.
Иза ялсамани ю шуна ирсана кхаьчна аша йина хилла Iамалш бахьанехь.
Шуна цигахь стоьмаш а бу дуккха а‚ аша царех буур а бу.
Баккъалла а, къинош динарш жоьжахатин Iазапехь гуттар а лаьттар бу.
И царех айдийр дац‚ уьш цу чохь /диканах/ догдиллина /хьере/ хир бу.
Оха зулам ца дина царна‚ делахь а уьш хилира /шайна/ шаьш зуламхой.
Цара кхойкхура: "ХIай /жоьжахати/ долахь ерг! Далийтахьара тхо хьан Кхиош-кхобучо" Цо элира: "Шу лаьттар ду /ца луш/".
Тхо деънера шуьга /дуьненахь/ бакъдолчуьнца‚ делахь а шух дукхох болчаьрна бакъдерг ца дийзира.
Я цхьа гIуллакх цхьалхадаьккхи цара /Маккин керстанаша элчанна дуьхьал/? Баккъалла а, Тхо ду /гIуллакхаш/ цхьалхадохурш /Оха хIаллакбийр бу уьш/.
Я царна метта-те Тхуна ца хозу церан къайле а‚ шабар-шибар а. ХIаъ‚ Тхан элчанаш /маликаш/ цаьргахь яздеш лаьтташ бу.
Ахьа ала: "Къинхетам болчунна доьзалхо хилча‚ со цхьалгIа ву-кх Iибадат дечарех".
Вонах цIена ву стигланийн а‚ лаьттан а Да‚ Iаьршан Да‚ цара дечу /харц/ сипатах.
Бита уьш къийса /харцдолчуьнца/ а‚ ловза а‚ шайна ваIда йина йолчу шайн /къемат/ денца цхьаьнакхетталц.
Иза ву стиглахь а Дела‚ лаьттахь а Дела‚ Иза хьукаме верг а‚ хууш верг а ву.
Декъала ву Шена стигланийн а‚ лаьттан а‚ цу шиннан юккъехь долчун а паччахьалла дерг‚ Цуьнгахь ду сахьт хIоттаран Iилма а‚ Цуьнан тIе дIадерзор ду шу а.
Цара Иза воцуш шайга кхойкхучаьрийн долахь дац шапаIат а‚ ша бакъдолчуьнца тешалла а диначуьнгахь бен /и шаьш деш долу тешалла/ шайна хууш.
Ахьа цьарга хаьттича‚ уьш хьан кхоьллина аьлла‚ цара эр ма ду: "Дала". Муха Iехабина уьш /шайтIанаша/!
Цуьнга /Мухьаммад пайхамара Деле/ элира: "Везан Дела‚ хIара къам иман дуьллуш ма дац".
ДIаверза царех (уьш хьйца санна во ма хила цаьрца)‚ ала: "Машар!" ТIаьхьа хуур ду царна.
 Хьа-мим.
 /ХIумнаш билгалдохучу/ билгалчу жайнаца дуй боу Аса.
 Баккъалла а, Оха доссина иза беркате йолчу буьйсана баккъалла а, Тхо хилира кхерам тосуш /цуьнца/.
 Цу /КъурIанан/ чохь къастадо массо хьекъале долу гIуллакх.
 Къастадарца Тхан агIорхьара. Баккъалла а, Тхо хилира боуьйтурш
 Къинхетам а хилла хьан Кхиош-кхобучуьнгара. Баккъалла а, Иза хозуш верг а ву‚ хууш верг а ву.
 Стигланийн а‚ лаьттан а‚ цу шиннан юккъехь мел долчун а Да /ву Иза/‚ шу тешаш хиллехь.
 Вац цхьа а дела Иза воцург‚ Цо денбо‚ Цо болуьйту‚ шун Кхиош-кхобург ву Иза‚ шун хьалхалера дайн а Кхиош-кхобург ву Иза.
 ХIаъ‚ уьш шекона чохь ловзаш бу.
Хьо хьежа‚ стигло билгала кIур бахьар болчу дийне.
Нехан тIе кхуллур ю иза. /Цара эр ду/: "ХIара лазош долу Iазап ду".
"Везан Дела‚ айдехь тхуна тIера хIара Iазап. Баккъалла а, тхо иман диллина ду-кх".
Мичара бу царна хьехам? Цаьрга веара билгала волу элча.
ТIаккха уьш дIабирзира цунах‚ цара элира: "Жинийх волуш шена /наха КъурIан/ Iамийнарг ву /хIара‚ Мухьаммад пайхамар/".
Баккъалла а, Оха айдо Iазап кIеззиг - шу юха а тIедоьрзу /шайн керстаналлина/.
Оха боккхачу ницIкъаца /Iазапе/ лоцур дончу дийнахь - баккъалла а, Оха чIир оьцур ю.
Царел хьалха а питане лецира Оха ФирIавнан къам - цаьрга веара /Делан/ сийлахь элча /Муса/.
"ДIало соьга Делан леш /олуш/‚ баккъалла а, со шуьга тешаме элча ву.
Хьала довла ма гIерта Далла тIехь‚ баккъалла а, аса шуна деъна билгала долу делил.
Баккъалла а, со ларвелла сан Кхиош-кхобучуьнца‚ шун Кхиош-кхобучуьнца аша суна тIулгаш деттарх.
Шу соьх ца тешахь‚ со суо вита".
/ТIаккха/ цо /Мусас/ шен Кхиош-кхобучуьнга кхийкхира: "ХIара къам къинош деш ма ду"‚ /аьлла/.
/ТIаккха элира Дала/: "ДIагIо сан лешца /Исраилан кIенташца/ буьйсана‚ баккъалла а, уьш /шуна/ тIаьхьабер бу хьуна.
ХIоьрд тийна бита‚ баккъалла а, уьш /хIорда/ буха гIур долу эскар ма ду".
Мел /дукха/ буха дити цара бошмаш а‚ шовданаш а‚
Ялташ а‚ /хийла/ сийлахь меттиг а‚
Шаьш шеца зовкх хьоьгуш хилла долу /мел дукха/ ниIматаш а.
Иштта /хилира церан чакхе/. Оха уьш ирсана дIеделира кхечу къамана.
Стигал а, латта а ца дилхира царна тIехь‚ тIаьхьа ца таьттира уьш /Iазапах/.
Оха кIелхьара бехира Исраилан кIентий сийсазачу Iазапах‚
ФирIавнах. Баккъалла а, иза хьалаваьлларг хилира тIаламазачарех.
Оха уьш /Исраилан кIентий/ хаьржира Iилмаца /массо/ Iаламел.
Оха цаьрга делира аятех шайна чохь билгала бала берш а.
Баккъалла а, хIорш /Къурайшаш/ олуш ма бу:
"Вайн цхьа дуьххьашхалгIа далар бен дац‚ вай гIовтор дац /деллачул тIаьхьа/.
Схьабалабе тхан дай шу бакълуьйш хиллехь".
Уьш дика бу я ТуббаIан къам а‚ царел хьалха хилларш а дика бу? Оха уьш хIаллак бира. Баккъалла а, уьш къинош деш хилира.
Оха ловзаш ца кхоьллина стигланаш а‚ латта а‚ цу шиннан юккъехь мел дерг а.
Оха ца кхоьллина уьш бакъдолчуьнца бен‚ делахь а царех дукхох болчаьрна ца хаьа-кх.
Баккъалла а, къасторан де - царна массарна хан тоьхна ду.
Оцу дийнахь гергарчо духа тухур дац гергарчух хIумма а‚ царна гIо дийр дац.
Дала шех къинхетам биначунна бен. Баккъалла а, Иза веза верг а ву‚ къинхетаме верг а ву.
Баккъалла а, и Заккъум олу дитт -
Къинош дечаьрийн кхача бу.
Лалийначу аьчгах тера кхехкар бу иза геш чохь‚
Кхехкина хи кхахкарх терра.
/Мохь хир бу/: "Схьалаца иза‚ дIакхосса иза жоьжахатин юккъе.
ДIадотта цуьнан коьрта тIехула лалийначу хин Iазап".
Iовша хьайна! Баккъалла а, хьо /хIай керста/ веза верг ву‚ сийлахь верг а ву /хьуна маттарца‚ хьан дашца а/.
Баккъалла а, хIара ду аша шеца шеко йинарг".
Баккъалла а, /Делах/ кхоьруш берш - тешамечу меттигехь хир бу.
Бошмашкахь а‚ шовданашкахь а.
ТIедухур ду цара дуьткъачу дарих а‚ стоммачу дарих а вовшийн дуьхь-дуьхьал хIуттуш.
Иштта Оха балор бу царна хаза бIаьргаш берш.
Кхойкхур ду цара хIора стоьме /уьш кхачалур ца хиларх, массо халонех/ тешаме болуш.
Цу чохь валар Iовшар дац цара - дуьххьашхьалгIа балар доцург - Цо ларбира уьш жоьжахатин Iазапах
Хьан Кхиош-кхобучуьнгара дозаллица. Иза бу-кх сийлахь-боккха толам. 
Баккъалла а, Оха атта дина иза /КъурIан/ - хьан маттахь а долуш - уьш кхетар бацаре-те.
Хьо собар деш Iе - уьш а собар деш ма бу.
 Хьа-мим.
 Жайна охьадоссор /ду хIара/ Веза волчу‚ хьукаме волчу Делера.
 Баккъалла а, стигланашкахь а‚ лаьттахь а делилш ма ду муъма нахана.
 Шу кхолларехь а‚ /массо а лаьттахула/ даьржинчу дийнатехь а делилш ду ша тешаш долчу къамана.
 Буьйса-де хийцадаларехь а‚ Дала стиглара охьадоссинчу рицIкъехь а (догIехь а), Ша цуьнца деллачул тIаьхьа латта дендина долчу‚ мох хьийзарехь а делилш ма ду хьекъале долчу къамана.
 ХIорш Делан аяташ ду‚ Оха доьшу уьш хьуна бакъдолчуьнца. Муьлхачу хабарех Делал а‚ Цуьнан аятил тIаьхьа теша уьш?
 /Боккха/ бала бу массо къа деш /чIогIа/ харцлуьйш волчунна.
 Ша ладугIуш волчу шена тIехь доьшуш долчу Делан аяташка тIаккха чIагIлуш волчу /шен къиношкахь/ кураваьлла шена уьш ца хозучух /ца хезаш санна/ - ахьа кхаъ баккха цуна лазош долчу Iазапаца.
 Шена Тхан аятех цхьа хIума хиъча - иза схьалоцу цо белам бой. Уьш шайна сийсаза долу Iазап хир дерш бу.
Церан хьалхахь жоьжахати ю. Цара гулдинчо а‚ Дела воцу цара лаьцначу доладийраша а хIумма а кIелхьара доккхур дац царех. Царна деза-доккха Iазап ду.
ХIара бу нийса некъ. Шайн Кхиош-кхобучун аяташ керста динарш - /уьш бу/ шайна лазош долчух уггар чIогIа Iазап хир дерш.
Дела ву Ша хIоьрд шуна муьтIахь бинарг цу чухула кема лелийтан а Шен омраца‚ шуьга лехийта Цуьнан дозаллах /хIоьрдан ниIматаш - чIера‚ маржанаш…/‚ шу хир дацара-те баркалла олуш.
Шуна муьтIахь дина Цо стигланашкахь мел дерг а‚ лаьттахь мел дерг а - массо а Шегара. Баккъалла а, цу чохь делилш ма ду ойла еш долчу къамана.
Ахьа ала иман диллинчаьрга гечдойла цара Делан деношка дог дохушбоцучаьрна Цуьнга бекхам байтархьама нахана шаьш /дуьненахь/ гулдеш хиллачуьнца.
Милла велахь дика дина - цуна шена ду иза‚ милла велахь вон дина - цуна шена дуьхьал ду иза а. ТIаккха шайн Кхиош-кхобучун тIе дIадерзор ду шу.
Оха делира Исраилан кIенташка жайна а‚ хьукам а‚ пайхамаралла а‚ рицIкъ делира царна цIена долчарех‚ Оха базбийра уьш Iаламел.
Оха елира царна /динан/ гIуллакхан билгалонаш. Церан хилпало ма ца хилира шайга Iилма деъначул тIаьхьа бен вовшийн юкъахь хьагI хиларна. Баккъалла а, хьан Кхиош-кхобучо кхиэл йийр ю царна юккъехь къемат дийнахь шайн шеца хилпало хиллачохь.
ТIаккха хьо /я Мухьаммад/ хилийтина Оха /динан/ гIуллакхан бакъонехь - цуьнан тIаьхьахIотта‚ ца хууш болчаьрийн дезаршна тIаьхьа ма хIотта.
Баккъалла а, цара Делера хIумма а кIелхьара доккхур дац хьуна. Баккъалла а, зуламхой церан цхьаберш вакхарийн доладийраш бу хьуна. Дела доладийриг ву /Делах/ кхоьруш болчаьрийн.
ХIара - билгалонаш ю /бIаьрг беллош/ нахана‚ нийса некъ а бу‚ къинхетам а бу тешаш долчу къамана. 
Къинош летийначаьрна метта-те Оха шаьш иман диллнчаьрца‚ дика Iамалш йиначаьрца цхьанисса хуьлуьйтур бу - шайн денбалар а‚ балар а? Ма вон ду-кх цара деш долу хьукам.
Дала кхоьллина стигланаш а‚ латта а бакъдолчуьнца‚ хIора сина ша гулдинчуьнца бекхам хилийтархьама а‚ царна /цхьанне ца динарг бахьанехь/ зулам дийр дац.
Хьуна го-й и шен шена дезарг шен дела лаьцнарг? Дала тила витина иза шен хаарца‚ Цо мухIар тоьхна цуьнан хазарна а‚ дагна а тIе‚ цуьнан бIаьрсана тIе кирхьа диллина Цо. ТIаккха иза хьан нисвийр ву Делал тIаьхьа? Аш ойла ца йо?
Цара элира: "ХIара вайн дуьненан дахар бен кхин дахар дац. Ло /вайн цхьаберш/‚ дуьнена бовла /цхьаберш/‚ вай хIаллак дийр ма дац замано бен". Церан ма дац цуьнца цхьа а Iилма. Уьш /беккъа иштта/ моьттуш бу.
Царна тIехь Тхан билгала долу аяташ дешча‚ церан делил ма ца хилира цара алар бен: "Схьабалабе тхан дай шу бакълуйш хиллехь".
Ахьа ала: "Дала дендийр ду шу‚ тIаккха Цо долуьйтур ду шу‚ тIаккха гулдийр ду шу къематдийне‚ шена чохь шеко йоцчу"‚ делахь а дукхох болчу нахана ца хаьа-кх.
Делан ду-кх стигланийн а‚ лаьттан а паччахьалла. Сахьт хIоттинчу дийнахь - оцу дийнахь оьшур ма бу харцберш.
Хьуна гур ма ду массо уммат гора дахна. ХIора уммат кхойкхур ма ду шен жайна тIе - тахана шуна бекхам бийр ма бу аша деш хиллачуьнца.
ХIара ду Тхан жайна тешалла дийр долуш шуна бакъдолчуьнца. Баккъалла а, Тхо хилира дIаяздеш аша деш хилларг.
Иман диллинарш а‚ дика Iамал йинарш а - уьш бухкур бу церан Кхиош-кхобучо Шен къинхетамна чу. Иза билгала болу толам бу-кх!
Ткъа ца тешаш хилларш /цаьрга эр ду/: "Сан аяташ ца хилира шуна тIехь доьшуш? Аша куралла ма йира - тIаккха шу къинош ден къам хилира".
/Шуьга/ элча: "Баккъалла а, Делан ваIда бакъ ю‚ сахьт /хIуттур ду/‚ шеко яц цу чохь"‚ аша элира: "Ца хаьа тхуна‚ сахьт хIуттур ду а‚ вайна хуург-м цхьа моттар бен дац‚ баккъалла а, тешаш ма дац тхо".
Гучаделира царна шаьш дина хилла вонаш‚ хьакхаделира царех уьш шех ца бешаш хилларг.
Элира /цаьрга/: "Тахана Тхуна шу дицделла‚ шуна хIокху денца цхьаьнакхетар дицдаларх терра. Шун чугIойла /жоьжахатин/ цIе ю‚ вац шуна цхьа а гIоьнча".
Иза ду /шуна/ аша Делан аяташ беламе лаьцна хиларна а‚ дуьненан дахаро шу Iехорна а. Тахана уьш арабохур бац цу чуьра‚ цаьрга тоба дар а доьхур дац.
Далла бу хастам‚ стигланийн Да волчу‚ лаьттан Да волчу‚ Iаламийн Да волчу.
Цуьнан ду сийлахь-доккхалла стигланашкахь а‚ лаьттахь а‚ Иза ву веза верг а‚ хьукаме верг а.
 Хьа, мийм (Аллахт ех дика хууш ву х окху элпашха луург)
 (х ара) Жайна доссор Аллах ера ду, сийлахь, кхетаме волчу
 Оха кхоьллина ма дац стигалш а, латта а, цаьршинна юккъехь мел дерг а баккъалла а (бегашна доцуш), хан йиллина а бен. Шаьш керстаналла динарш шайна кхерамтесначух д абирзина бу
 Ахьа ала:"Шуна гиний ша аша кхойкхург Аллахвитина?! Аша гайтийша суна ша цара кхоьллинарг лаьттах. Я церан дакъа ду стигалшкахь. Аша дайша суна х окхул хьалхара (доссийна) жайна, яилман бух (лар) нагахь санна шу бакълуьйш делахь"
 Мила ву т ех тилла, ша кхойкхучул а Аллахвитина шена жоп лур доцучуьнга (ц уйшка) къемат денналц. Уьш (ц уй) церан кхайкхамна чидам боцуш ю
 Адамаш гулдичи (къемата дийнахь), уьш (ц уй) хилира церан (шайха Делаца декъашхой бинчеран) мостаг ий. Уьш хилира церан лолла духадетташ
 Ткъа шайна дешча тхан билгала (къуранан) аяташ, шаьш керстаналла динчара олу бакъонна (къуранна), шайна иза еанчу хена:"Х ара билгала бозбуанчалла ду"
 Я цара олу:"Цо (шегара) кхоьллина (харцо ю) иза (къуран)". Ахьа ала:"Аса (сайгара) кхоьллича иза (харцо), шу керахь ма дац Аллах ера (Цо суна та зар дича) суна (г о) дан х умма а. Иза т ех дика хууш ву аша цуьнан (къуранан) хьокъехь дуьйцург. Иза тоьур ву суна а шуна а юккъехь теш. Иза гечдийриг, къинхетамениг ву"
 Ахьа ала:" Со вацара элчанашха хьалхара (соьл хьалха баьхкина). Суна хаац сайха х ундийр ду я шух а. Со т аьхьавозуш вац сайна (Дала) ша хьоьхучунна бен. Со ма вац билгала кхерамтосург бен" 
 Ахьа ала:"Шуна (Аллах а) х ун (дийр ду аьлла) хета, нагахь санна и (къуран баккъалла а) Аллах ана гергар хилчи, ткъа аша цуьнца керстаналла дича, (иза бакъ хиларца) тоьшалла а дича Исраилан берашха (волчу) тешо и санна долчун т ехь, ша (цуьнах) тешна, аша куралла йича?!" Баккъалла а Аллах а нисдац зуламе къам (нах)
Шаьш керстаналла динчара элира шаьш (Делах) тешначарга:"Иза (къуран) дика (бакъ) хиллехь, уьш тхоьл хьалха бевра ма бацар иза т елацарехь. Ткъа шаьш цуьнца нисцабелчи, цара эра ду:" Х ара (къуран) шира пуьташ (аьшпаш) бу"
Цул (къуранал) хьалха Муса (товрат) жайна ду (доссийна) т аьхьаваза, къинхетамна. Х ара (къуран иза) бакъдеш (деана) жайна дуаьрбин маттахь, шаьш зуламдинчаьрна ша кхерамтаса а, дикдечаьрна кхаъ хилла а (деана)
Баккъалла а шаьш:"Тхан дела Аллахь ву" аьлла, цул т аьхьа шаьш (ийман т ехь) нисбелларш, (т едог учух) царна кхерам а хир бац, (д адаханчух) уьш г айг ане а хир бац.
Уьш ялсаманин дай бу, шаьш цу чохь гуттарийр болуш, шаьш деш хилчунна бекхамна
Оха весет дина адаманна шен деца-ненаца дика хиларца. Цуьнан нанас кийрахь лелийна иза хала, ван а вина цо иза хала. Иза кийрахь лелор а, цуьнан векхчура д ахадар а ткъеитт бутт бу. Ткъа ша шен ч аг алле кхаьччи - шовзткъа шере ваьлчи, цо олу:"Х ай ан Дела! Ахьа сан дагчу тасахь, ша Ахьа суна а, сан дена-нанна а деллачу зовкхан ас хастам бар а, Хьо шена реза хир волун дика ас дар а. Ахьа (ийманца) тоехьа суна сан т аьхье, баккъалла а со (тобадарца) Хьоьга вирзинакх, баккъалла а со бусулбанахех вукх
Уьш, шаьш Оха цара динчух диканиг (тоьлларг) къобалдийраш а, Оха шайн вонашна гечдийраш а, ялсаманин дайшца хир бу. Бакъонан ч аг о ю иза, ша царна (Дала) еш хилйолу
Ша аьлларг шен дега-нене:"Оффай шу шинна. Суна ч аг о йо аша шимма со (кашчуьра) г атторца, бакъ долуш (дукха) умматаш (адамаш) д атилла (делла) соьл хьалха (г аттийна вац цхьа а)?!". Цаьршимма (иза нисвар т ехь) орцу доьху Аллах е. (цара шайн к енте олу:)"Хьо дакъазмаваларг! Иймане волахь, баккъалла а Аллах ан ч аг о бакъ ма ю". Т аккха цо олу:"Х ара (къамел) ма дац, хьалхабаханчеран (бух боцу) туьйранаш (аьшпаш) бен"
Уьш шаьш шайна т ехьазап хьакъ хилларш бу, царел (шайла) хьалха д атиллачу умматашца цхьаьна, жинех а, адамех а. Баккъалла а уьш бара эшнарш (зе хилларш)
Х оранна а даржаш ду шаьш диначух (кечдина). Аллах а царна кхоччуш хьакъ д адалархьама церанамалшна, царна зулам ца деш.
 Шаьш керстаналла динарш жоьжахатан ц ер т е х итточу дийнахь. (цаьрга эра ду:)"Аша д атилий шайн диканаш шайн дуьненан дахарехь, зовкх хьийги аша царех, ткъа тахана шуна буьрсачуазапан бекхам хир бу, шу хиларна дуьненахь цхьа бакъо йоцуш шаьш куралла еш а, иштта шу песакъ ( еса) хиларна а
Ахьа хьахаве (дагаваийта хьайна)адашан ваша (Х уд), шен къомана кхерамтесира цо г амаран баьрзашан боьрахь - бакъ долуш баьхкинера геланчаш цул хьалха а, цул т аьхьа а (шайн къаьмнашка) -"Аша лолла ма де Аллах ан бен, баккъала а со кхоьру шуна т ехь доккхачу (къемата) дийнаназап хиларха"
Цара элира:"Хьо тхуна веана ткъа, тхо тхайн делашха духатохархьама (д адерзорхьама)? Хьо вола (делахь) айхьа тхуна ч аг о ечуьнца, хьо велахь бакълуьйчарех!"
Цо элира:"Баккъалла а ( азап т едаран хан) хаар Аллах ан гергахь ду. Аса шуна д акхачадо со шеца (шоьга д аала) ваийтинарг. Амма суна шу го кхетардоцуш (чидам боцу) къам"
Шайна иза (марха) гинчу хена, гучуяьлла шайн боьрашна т ейог уш, (кхаъ хилла) цара элира:"Х ара вайна дог у дохьун кхолар юкх". (Х уда элира цаьрга) Х ан - х а. Бакъ долуш, аша шеца сихойинарг ду иза - (ч ог а) мох бу иза шегахь лазошазап долун"
Ша х аллак еш массо а х ума шен Делан лаамца (пурбанца). Уьш (х аллак хилла) д ах иттира, гуш йоцуш церан х усамаш бен. Иштта бекхам бо Оха къиношдечаьрна
Оха ч аг бинера уьш, шу ца ч аг динчу кепара. Оха деллера цаьрна (хазарна) лергаш а, (гарна) б аьргаш а, (ойла ян) дегнаш а. Амма царна х уманна пайда ца бира церан хазаро а, гаро а, дегнаш а. Уьш бара юхаетташ Аллах ан билгалонаш. Царна т едоьссира уьш шех кхаьрдаш хилларг ( азап)
Бакъ долуш Оха х аллак йина шуна гонахьара ярташ. Оха (царна) юх-юха билгалонаш яхкийтира уьш (керстаналлех) юхабовлийтархьама
Х унда ца дина царна г о, шаьш цара Аллах ана гергабаха лецначу деланаша?! Бакъ долуш (царна уггар оьшучу хена) уьш къайлабевлира царех. Иза (деланаш) церан пуьташ бу, цара шайгара кхуллуш хилларг ду 
(ахьа хьахаде) Оха хьажийра хьуна т е жиний тоба, цаьрга ладог ийта къуране, ткъа шаьш цунна т екхаьччи цара (вовшашка) элира:"Ладог а!". Ткъа и (къуран) дешна даьлча, (шаьш цуьнах тешна) шайн къоме дирзира уьш (царна) кхерамтосуш
 Цара (жинаш) элира:"Х ай тхан къам! Баккъалла а тхуна хезна жайна, Мусал т аьхьа доссийна, (ша) бакъдеш шел хьалхадаьхкинарш, ша нисвеш (динан) бакъонан т е а, нийсачу новкъан т е а"
"Х ай тхан къам! Аша жоп лоша Аллах е кхойкхучунна, Цунах тешийша, т аккха Цо шуна гечдийра ма ду шун къинош, Цо шу к елхьара дохур ма ду лазочуазапах
Ткъа ша жоп ца делларг Аллах е кхойкхучунна, Иза вац (Аллах ) г орасиз вийра волуш лаьттахь (къайла ваьлла). Цуьнан бац Иза (Аллах ) воцуриг ( азап духатоха) г оьнчаш. Уьш (ца тешнарш) билгалчу тиларехь бу
Царна ца хиъна, баккъалла а Аллах- Ша кхоьллина волу стигалш а, латта а, Ша к адвалар доцуш уьш кхолларехь - ницкъ кхочуш вуй белларш Ша ден бар т ехь?! Бакъ долуш, баккъалла а Иза массо а х уманна т ехь ницкъ кхочуш ма ву.
Шаьш керстаналла динарш жоьжахатан ц ер т е х итточу дийнахь. (цаьрга эра ду:)"Дац ткъа х ара ( азап) бакъ?". Цара эра ду:"Бакъ ду, тхайн Делаца дуй буу оха". (т аккха) Цо эра ду:"Ашаовшаазап шаьш керстаналла деш хиларна"
Собаре хила хьо (хьайн халкъа новкъахьовзамна), элчанашха доьналлин дай собаре ма хиллара, сих а ма ло хьо царна ( азап дехарехь). Баккъалла а шаьш болуш санна - шайна ч аг о йийриг шайна гучу дийнахь - шаьш (дуьненахь)ийна боцуш, дийнах цхьа са ат (хан) зама бен. (х ара къуран) Кхайкхам бу (Делера). Х аллак бой ткъа (Дала) песакънах бен?!
 Шаьш цатешарш а‚ Делан некъах /нах/ тилийнарш а - Цо дIатилина церан Iамалш /цара дуьненахь динчу диканна дуьхьал дуьненахь дикачуьнца бекхам хир бу царна, эхартехь церан Iамалаш хьесапе оьцур яц/.
 Иман диллинарш а‚ дика Iамалш йинарш а‚ Мухьаммаде доссош хиллачух тешнарш а - иза церан Кхиош-кхобушволчуьнгара бакъдерг ду - Цо дIаийцина цаьргара церан къинош‚ тодина церан гIуллакх.
 Иза ду цатешнарш тIаьхьахIуттуш хиларна харцдолчунна‚ иман диллинарш тIаьхьахIуттуш хиларна шайн Кхиош-кхобушволчуьнгара бакъдолчунна. Иштта дало Дала нахана шайн масалш.
 Шаьш дуьхьал кхетча цатешначаьрца - лагах тоха аш уьш гIелбаллалц‚ чIагIъе буржолаш - тIаьхьа къинхетам бер я дуьхьал мах оьцур - тIамо шен муьхь охьабиллалц. Иза Далла лаахьара Цо толам лур бара царна тIехь‚ делахь а шун цхьаберш вакхарца зерхьама /бойту Дала тIемаш/. Делан новкъахь байинарш - Цо янне а дIатилор яц церан Iамалш.
 Цо нисбийр бу уьш‚ тодийр ду церан гIуллакх.
 Цо бухкур бу уьш ялсамани чу‚ Ша царна йовзийтина йолчу.
 ХIай иман диллинарш! Аша Далла гIо дахь /Цуьнан гIуллакхна/‚ Цо шуна гIо дийр ду‚ шун ког чIагIбийр бу.
 Цатешнарш - хIаллакхилар ду царна‚ Цо дIатилина церан Iамалш.
 Иза царна ца дийзина дела Дала охьадоссинарг - Цо дIаяйа церан Iамалш.
Уьш ца лела лаьттахула‚ ца хьоьжу‚ муха хилла царел хьалхалерачаьрийн тIаьхье? Дала аьтира уьш. /ХIокху/ керстанашна а цуьнах тераниг хир ду.
Иза Дела иман диллинчаьрийн доладийриг волу дела ду‚ ткъа керстанаш - церан доладийриг вац.
Баккъалла а, Дала бухкур бу иман диллинарш а‚ дика Iамалш йинарш а бошмашка‚ шайн бухахула хиш лелаш долчу. Ткъа цатешнарш /кIеззиг/ зовкх хьоьгур ду /кху дуьненахь/‚ дуур ду бежнаша ма дуу - /тIаккха жоьжахатин/ цIе ю царна чохьIайла.
Мел юрт‚ шаьш хьо шена чуьра ара ваьккхина хьан юьртал (Маккал) мелхо нуьцIкъала йолуш йолу‚ хIаллакьйина Оха‚ ма ца хилира царна цхьа а гIоьнча.
Ша Кхиош-кхобушволчуьнгара билгалона тIехь верг тера ву ткъа шен Iамалан вониг шена хазахетачух‚ шайн дезаршна тIаьхьахIоьтинчух?
/Делах/ кхоьручаьрна хир ю аьлла йолчу ялсаманин масал: цу чохь татолаш ду /чам а‚ хьожа а/ ца хийцалучу хих а‚ шен чам ца хийцалучу шурин татолаш ду‚ молучаьрна чIогIа чомехь долчу чагIаран татолаш ду‚ цIеначу мозан татолаш а ду. Царна цу чохь массо стоьмех /стоьмаш/ бу‚ шаьш Кхиош-кхобушволчуьнгара гечдар а ду. Уьш /ялсаманин дай/ тера бу-й гуттар цIергахь болчарех /жоьжахатин дайх/ шайна кхахкина хи малош болчу - тIаккха цо церан чуьйраш хадош болчу?
Царех хьоьга ладугIурш бу шаьш хьо волчуьра ара ма баьллинехь цара олура шайгахь Iилма долчаьрга: "ХIун элира цо /Мухьаммада/ хIинца хьалха?" Уьш бу Дала шайн дегнашна тIе мухIар тоьхнарш‚ шайн дезаршна тIаьхьабаьлларш.
Шаьш нисбелларш а - Цо совбехира нийсачу некъаца‚ Цо делира царна /Делах/ кхерар.
Уьш хьоьжур бу-й сахьте иза шайна дарх цIеххьана. Цуьнан /цхьацца/ шартIаш ма деъна. Мичара хир бу царна иза шайна деъча шайн хьехам? /Цо гIо дийр дац царна тIаккха/.
Хьуна хаалахь‚ кхин дела вац ша АллахI бен‚ гечдар деха хьан къина а‚ муъма божаршна а‚ муъма зударшна а. Дела хууш ву шун дIасхьаийдир /дийнахь/‚ шун чудерзар а /буьйсана/.
Иман диллинчаьра олу: "Сурат доьссинехьара". Хьукаме долу сурат доссича‚ цу чохь тIом хьахийча‚ хьуна ги шайн дегнашкахь цамгар ерш хьоьга хьоьжуш шена вала хорша енарг санна. Царна мелхо таме дара -
МуьтIахь хилар а‚ хаза дош а /там бара цаьргара хьуна хила/. ГIуллакх сацаделлачу хенахь уьш Деле бакълийча - дика дара-кх царна.
Шу хила мега шаьш /иманах/ дIадирзича боьханиг даржадеш лаьттахь‚ гергарлонаш тоьдуш?
Уьш Дала шайна неIалт аьлларш бу‚ тIаккха къора бина Цо уьш /бакъдерг ца хозуш/‚ бIаьрсаза а бина /бакъдерг ца гуш/.
КъурIанах ойла ца йо цара‚ я церан дегнашкахь догIанаш ду?
Баккъалла а, шаьш хьалха хиллачунна /керстаналлина/ тIе бухабирзинарш шайна нийса некъ билгалбаьллчул тIаьхьа - шайтIано хаздина царна /шайн боьха гIуллакхаш/‚ цо дагакхуьссуш ду царна /Делан некъах тилар/.
Иза ду цара аларна Дала доссош дерг /КъурIан/ ца дезаш хиллачаьрга: "Тхо муьтIахь хир ду шуна цхьадолчу гIуллакхашкахь". Далла хууш ма ю церан къайленаш.
Муха /хир ду церан хьелаш/ уьш маликаша дIакхалхинчу хенахь‚ цара царна етташ яххьийх а‚ баккхийх а?
Иза ду уьш Дела оьгIузвоккхучунна тIаьхьахIоттарна‚ Иза реза хилар царна ца дезарна - тIаккха Цо дIаяйа церан Iамалш.
Шайн дегнашкахь цамгар йолучаьрна меттана-те Дала цIаьллига цIа шайн мостагIалла /гуча/ ара йоккхур яц?
Тхуна лиъча Оха гайтина хир бара уьш хьуна - тIаккха хьуна бевзина хир бара уьш шайн билгалонашца. Хьуна бовзанне а бовзур бу уьш дешан аьзнашца. Дела хууш ву-кх шун Iамалш.
Оха зенне зуьйр ду шу Тхуна шух джихIад кхочуш дийраш а‚ собар дийраш а бовзалц‚ Оха зуьйр ду шун хабарш а.
Баккъалла а, цатешнарш а‚ Делан некъах /нах/ тилинарш а‚ шайна нийса некъ билгалбаьллачул тIаьхьа элчанца мостагIалла лелинарш а - цара хIумма зен дийр ма дац Далла‚ тIаьхьа Цо дIайойур ю церан Iамалш.
ХIай иман диллинарш! Далла муьтIахь хила‚ Делан элчана муьтIахь хила‚ шайн Iамалш ма яйа.
Баккъалла а, цатешнарш‚ Делан некъах /нах/ дIатилинарш‚ тIаккха керста хьолехь белла берш - Дала цIеллига цIа гечдийр дац царна.
Шу ледар ма довлалаш‚ машаре /керстанаш/ ма кхайкхалаш‚ шу хьалахь /нуьцIкъала/ долуш‚ Дела шуьца ву шуна‚ Цо эшор яц шуна шун Iамалш.
Баккъалла а, дуьненан дахар ловзар а‚ сакъерар а ду. Аш иман диллахь‚ шу /Делах/ кхерахь - Цо шуна лур ю шун ял‚ доьхур дац шун даьхний а /деккъа закат даккхар бен/.
Цо шуьга /дерриге даьхний/ доьхуш делхьара‚ шуна тIевирзина и доьхуш‚ шу бIаьрмац хир дара‚ Цо гуча йоккхур яра шу /динехь йолу/ мостагIалла.
ХIай шаьш кхойкхуш дерш Делан новкъахь харж ян - шух бIаьрмацаза (пис) верг - шена бIаьрмацаза (пис) ма ву. Дела хьал долуш ма ву‚ шу пекъарш ма ду. Шу духадовлахь /иманах/ Цо хийцор ду шу шу доцу кхечу къамаца‚ тIаккха уьш хир бац шух тера.
 Баккъалла а, Оха белира хьуна билгала болу толам.
 Гечдархьама хьуна Дала хьан хьалхадахана ледарлонашна‚ тIаьхьахилларг а‚ кхочушдархьама Шен ниIмат хьуна тIехь‚ нисвархьама хьо нийсачу новкъа‚
 Цо хьуна деза-доккха гIодархьама а.
 Иза ву муъма нехан дегнашка синпаргIато йоссинарг уьш совбалийтархьама шайн имана тIе а иманца. Делан ду стигланийн а‚ лаьттан а эскарш. Хилира Дела хууш верг‚ хьукаме верг а.
 /ДжихIад де олий омра до Дала/ Ша чубахийтан муъма божарий а‚ муъма зударий а шайн бухахула татолаш а лелаш долчу бошмашна‚ уьш цу чохь гуттар лаьтташ‚ айдан церан вонаш. Иза хилира Далла гергахь сийлахь-боккха толам.
 /И джихIад тIедиллина шуна/ Iазап дан мунепакъ божаршна а‚ мунепакъ зударшна а‚ Делаца накъост лаьцна божаршна а‚ Делаца накъост лаьцна зударшна а‚ Делах боьха ойланаш еш болчу /хьуна керстаний тIехь толам хир бац‚ бохуш/. Царна боьхачун го бу. ОьгIаза вахана царна Дела‚ неIалт аьлла царна‚ Цо кечъйина царна жоьжахати. Вон хили-кх /церан/ дIадоьрзийла.
 Делан ду стигланийн а‚ лаьттан а эскарш. Хилира Дела веза-воккха верг а‚ хьукаме верг а.
 Баккъалла а, Оха вахийтина хьо теш хилла‚ къаанча хилла‚ кхерамча хилла.
 Шу тешийта Делах а‚ Цуьнан элчах а‚ аш цуна (элчанна) гIо дан а‚ аш иза ларан а‚ аш Цуна (Далла) тасбахь дан Iуьйранца а‚ суьйренца а.
Баккъалла а, шаьш хьуна тешаме хир бу аьлла дош делларш - Далла тешаме бу аьлла дош делларш бу. Делан куьйг церан куьйгийн тIехь ду. И /дош/ дохийнарг - Цо дохош ду шена‚ кхочуш йинарг Делаца шен хилла ваIда - Цо цуна лур ю сийлахь-йоккха ял.
Хьоьга эр ду дIасхьалелачу Iарбийх бухабисинчаьра: "Тхо совцина тхан бахамо а‚ тхан доьзало а‚ гечдар дехахь тхуна". Цара олу маттаца шайн дегний чохь доцург. Ахьа ала: "Хьан дола дийр дара шуна Дела дуьхьал цхьанне хIуманца‚ Цуна шуна цхьа зен лиъча я шуна цхьа пайда лиъча? ХIаъ‚ хили Дела аш дийриг сов дика хууш.
ХIаъ - шу моьттуш дара элча а‚ муъма нах а шайн доьзална тIе цкъа а хьевзар бац аьлла. Иза хаздина шун дегнашкахь. Шуна моьттара вон хIума. Вон къам хили-кх шу".
Делах а‚ Цуьнан элчанах а цатешнарг - баккъалла а, Оха кечъйина керстанашна жоьжахати.
Делан ду стигланийн а‚ лаьттан а паччахьалла. Гечдо Цо Шена луучунна‚ Iазап а до Цо Шена луучунна. Хили Дела гечдийриг а‚ къинхетаме верг а.
Эр ду бухабуьсучаьра шу хIонсана тIе доьрзучу хенахь и эца: "Тхо а диташ шайна тIаьхьадан". Уьш лууш бу шаьш хийцадан Делан дош. Ахьа ала: "ЦIкъа а тхуна тIаьхьахIуттур дац шу. Ишта аьлла Дала хьалха". ТIаккха цара эр ду: "ХIаъ‚ тхуна хьагI еш ду-кх шу". ХIаъ‚ уьш хилира цакхеташ кIеззигчунах бен.
Цу дIасхьалелачу Iарбех бухабуьсучаьрга ахьа ала: "ТIаьхьа шу кхойкхур ду чIогIа ницIкъ болчу къаме /цуьнца тIом бан/‚ царца аша тIом бийр бу‚ я уьш мукIур хир бу. Шу муьтIахь хилахь /Делан омрана/ Дала хаза ял лур ю шуна. Шу дIадерзахь шаьш хьалха дIа ма дирзи‚ Цо лазош долчу Iазапаца Iазап дийр ду шуна".
БIаьрса доцучунна къа дац‚ астагIа волчунна а къа дац‚ цомгаш волчунна а къа дац /гIазоте ца бахча/. Далла а‚ Цуьнан элчана а муьтIахь верг - Цо вохуьйтур ву иза бошмашка‚ шайн бухахула татолаш лелаш долчу‚ дIавирзинарг /Делан динах/ - Цо Iазап дийр ду цуна лазош долчу Iазапаца.
Реза хили Дела муъма нахана цара шаьш хьуна тешаме хир ду‚ аьлла дош луш диттан кIел‚ Цуна хиира церан дегнашкахь дерг. ТIаккха Цо йоссира синпархато царна‚ Цо совгIат делира царна герга хир болчу толамца а,
Дуккха хIонсашца а‚ цара шаьш оьцур йолу. Хилира Дела веза-воккха верг а‚ хьукаме верг а.
Дала ваIда йира шуна дуккха хIонсаш - аша уьш оьцур ю. Цо сихдира шуна хIара /хIонс/‚ айдира нехан куьйгаш шуна тIера‚ муъма нахана билгало хилийтан /царна гIо хилан/‚ Цо шу нисдан нийсачу новкъа.
Кхин /хIонсаш а хир ю шун/ шуна шена тIехь ницIкъ кхочу боцу, Дала го бина царна /Далла хии уьш щун хир юйла/. Хилира Дела массо хIуманан тIехь ницIкъ кхочуш. 
Шуьца тIом бича цатешначаьра - цара /шуна шайн/ баккъаш берзор бу. /Уьш буха баьр бу/ - тIаккха царна карор вац доладийриг а‚ гIоьнча а.
Делан Iадат ду иза‚ хьалха дIадахана а долу. Хьуна каранне а карор бац Делан Iадатна хийцам.
Иза ву церан куьйгаш айдинарг шуна тIера‚ шун куьйгаш /айдинарг а/ церан тIера Маккан БатIнехь Цо шуна церан тIехь толам беллачул тIаьхьа. Хилира Дела аш дийриг гуш.
Уьш цатешнарш бу‚ шу духатуьйхира цара Хьараман маьждигах‚ гIурбина дойу бежна кхаьбира сацийна шен меттиге дIакхачарах. Муъма божарий а, муъма зударий а ца хиллехьара /Маккан охIлах/, шуна шаьш бевзаш боцу /шуна пурба лур дара Макка йоккхуш тIом бан/. ХIинца - аш царна зулам дийр дара‚ /тIаккха/ цаьргара къа хьерчара дар шух ца хууш. /Иза хилира/ Дала Шен къинхетама чу вахийтархьама Шена луург. Уьш /Маккахь бисна хилла бусулбанаш/ къаьсташ хиллехьара Оха Iазап дина хир дара царех /Маккан охIлах/ цатешначаьрна лазош долу Iазапца.
Цатешначаьра хилийтира шайн дегнашкахь нуьцIкъалла оьгIазло‚ жехIал заманан оьгIазло - тIаккха Дала Шен синпархато йоссира Шен элчана тIе а‚ муъма нахана тIе а‚ лезам дира царна /Делах/ кхераран дош. Уьш хилира цуна /дашна/ мелхо хьакъ, цуьнан охIлах. Дела хили массо хIума хууш верг.
Бакъдира Дала Шен элчан гIан бакъдолчуьнца: шу данне а дулур ма ду Хьараман Масжида чу‚ Дала мукъалахь‚ кхерам боцуш‚ шайн кортош дешна‚ /мекхаш‚ кхин чоьш/ лацдина‚ шу кхоьрур дац. Цуна хиира шуна ца хуург‚ Цо хилийтира /шуна/ иза доцург гергара толам а.
Иза ву Ша вахийтинарг Шен элча нийсачу некъаца а‚ бакъонан динца иза толийтан массон динал. Кхачо хилла Делаца теш хилар.
Мухьаммад - Делан элча ву‚ Цуьнца берш чIогIа бу керстанашна тIехь‚ къинхетаме бу вовшийн юккъехь. Хьуна го уьш гора уьхуш‚ сужд деш шаьш лоьхуш Делера дозалла а‚ реза хилар а. Церан билгалонаш шайн яххьашкахь ю - сужд даран асар /ду иза/. Иза ду хьуна церан масал Товрата чохь. Церан масал Инжила чохь тера ду цхьана ялтех: Цо зазадоккху‚ цара цуна /тоьдуш‚ нисдеш/ гIо до‚ тIаккха иза чIагIло‚ нисло шен бух тIехь‚ Цо цецбоху ялта дуьйш берш‚ /пайхамаран асхьабаш а‚ ислам дин а чIагIло и ялта санна/ царна керстанаш оьгIазбахийтан. Дала ваIда йина Ша царех иман диллинчаьрна а‚ дика Iамалш йиначаьрна а гечдар а‚ сийлахь-йоккха ял лур ю‚ аьлла.
 ХIай иман диллинарш! Хьалха ма гIерта Далла а‚ Цуьнан элчана а‚ Делах кхера! Баккъалла а, Дела хозуш верг а ву‚ хууш верг а ву.
 ХIай иман диллинарш! Шайн аьзнаш ай ма де пайхамаран аьзнал сов‚ чIогIа а ма ала цуьнга дош шун цхьаболчьара вовшашка чIогIа аларх тера шун Iамалш ца яйа шуна хаа ца луш.
 Баккъалла а, шайн аьзнаш гIелдеш берш Делан Элча волчохь - уьш бу Дала шайн дегнаш зина берш /Делах/ кхерарна. Царна гечдар а ду‚ сийлахь- йоккха ял а ю.
 Баккъалла а, и хьоьга кхойкхуш берш цIенойн чоьнийн дехьахьара - уьш дукхох берш ца кхеташ бу.
 Цара собар дахьара хьа шайна тIе араваллалц царна дика хир ма дара. Дела гечдийриг а ву‚ къинхетаме верг а ву.
 ХIай иман диллинарш! Шуьга цхьа песакъ стаг веъча цхьа хабар дахьаш‚ аш билгалдаккхалаш /цо деънарг/ аш ца хууш цхьана нахана зен ца дан - тIаккха шу шаьш динчунна тIехь дохкодевла хир ду.
 Шуна хаалаш шуна юкъахь Делан элча вуйла. Дукхах долчу гIуллакхна тIехь шуна тIехьахIуттуш и валхьара - шуна шайна хала хир дара. Делахь а‚ Дала дезийтана шуна иман‚ Цо и хаздина шун дегнашкахь‚ ца дезийтина шуна керстаналла а‚ песакхалла а‚ Iесалла а. Изаш - уьш бу нис боьдурш.
 Делера дозаллица‚ ниIматаца а. И Дела хууш верг а ву‚ хьукаме верг а ву.
 Муъма нахах ши тоба летача‚ царна юккъехь маслахьт де. Цу шиннах цхьаъ вукханах летачах ца сацахь - тIом бе /аша массара/ оцу летачуьнца и Делан омрана /и ШарIана/ тIеялц. Иза тIеягIахь /Делан омрана/‚ - маслахьт де цу шиннан юккъехь нийсонца. Аша нийсо елаш. Баккъалла а, Далла беза нийсо еш берш.
Баккъалла а, муъма нах - вежарий бу. Маслахьт де шайн шина /довдечу/ вешин юккъехь. Делах кхера‚ шух къинхетам бан мегара.
ХIай иман диллинарш! Цхьа нах кхечу нахах ца бешаш ма хуьлийла‚ уьш царел дика хила мега‚ зударий а ма хуьлийла кхечу зударех ца бешаш‚ уьш царел дика хила мега‚ вовшийн кхачамбацарш ма леха‚ вовшашна /ца еза/ цIерш а ма техка. Вон цIе ю песакхалла иманал тIаьхьа. /Цул тIаьхьа/ тоба ца динарш - уьш зуламхой бу.
ХIай иман диллинарш! Гена довла мотталучу хIуманех дукхох долчух. Цхьа долу мотталу хIуманаш къа ду. Вовшашна ма теIа /къайлах хIума хаа гIерташ/‚ шух цхьаберш вакхарех тIехьашха ма ле‚ шух цхьаннена дезий шен вешин жижиг даа и велча? - шуна иза ца дийзи. Делах кхера. Баккъалла а, Дела тоба къобалдийриг ву‚ къинхетаме а ву.
ХIай нах! Баккъалла а, Оха шу кхоьллина стагах а‚ зудчух а‚ хилийтина шух халкъаш а‚ тайпанаш а шу вовшашна довзийтан. Баккъалла а, шух уггар сийлахьверг Далла гергахь - шух уггар /Делах/ кхоьрушверг ву-кх. Баккъалла а, Дела /шу/ девзаш ву‚ сов дика хууш ву.
Iарбаша элира: "Иман диллина Оха". Ахьа ала: "Иман ца диллина аш‚ делахь а аш ала: "МуьтIахь хили тхо". ХIинца а иман чу ца дахна шун дегнашна. Шу Далла а‚ Цуьнан элчана а муьтIахь хилахь - шун Iамалех хIумма эшор ма яц Цо. Баккъалла а, Дела тIеттIа гечдеш верг ву, къинхетаме верг ву.
Баккъалла а, муъма нах бу шаьш иман диллинарш Деле а‚ Цуьнан элчане а‚ тIаккха шеко ца еш‚ шайн бахамца а‚ шайн синошца а Делан новкъахь къахьегнарш (джихIад деш). Уьш бу бакълуьйш берш.
Ахьа ала: "Аша Iамадо Далла шайн дин? Дела хууш ма ву стигланашкахь дерг а‚ лаьттахь дерг а. Дела массо хIума хууш верг ву".
Хьуна баккхибедаш бу уьш шаьш бусулба хила. Ахьа ала: "Суна даккхи ма деда шаьш бусулба дин эцаран". ХIаъ‚ Дела къинхетам беш ву шух - шу нисдина иманна тIе‚ шу бакълуьйш хиллехь.
Баккъалла а, Далла хаьа стигланийн а‚ лаьттан а къайлахь дерг. Дела гуш дерг ма ву аш дийриг.
 Къаф. Сийлахь долчу КъурIанора /хьо Делан элча ма ву/.
 ХIаъ‚ ма цец баьли уьш шайга шайн юккъера кхерамча варх‚ керстанаша элира: "ХIара тамаше хIума ду:
 Вай делча‚ вайх поппар хилча‚ /вай духа дендийр ду бохург/ - иза дукха генара духадерзар ду".
 Тхуна хиира мел лаьтто царех дIахьош бу - Тхоьгахь Iалаш деш долу жайна ма ду.
 Цара харцдира бакъдерг /КъурIан/ иза шайга деъначул тIаьхьа‚ тIаккха уьш дукха кегаделлачу гIуллакхехь бу-кх.
 Уьш ца хьоьжу стигала шайна тIехахула‚ муха хIоттина Оха иза /цхьа а бIогIам а боцуш‚ муха/ хазйина‚ цуьнан цхьа а Iуьрг а ма дац.
 Латта а даржина Оха‚ цу чохь дихкина Оха лаьмнаш‚ цу чохь ялийтина Оха массо хазачу шиннах /ораматах/.
 Гар а‚ хьехам а хилла /халийтина Оха уьш/ массо воьрзачу /Тхоьга тобанца/ лена.
 Оха доссадина стиглара беркате хилла долу хи‚ цуьнца Оха ялийтина бошмаш а‚ ялтан буьртиг а.
Хурманаш‚ ехха шайн тIеттIа стоьм а болуш.
/Делан/ лешна рицIкъ а хилла. Цуьнца /догIица/ Оха денбина белла болу мохк. Иштта /хир/ ду /шун кешнийн чуьра/ арадовлар а.
Харцдира /бакъдолу дин/ царел хьалха Нухьан къамас а‚ Рассан дайша а‚ Самудаша а‚
Iадаша а‚ ФирIавно а‚ ЛутIан вежарша а‚
Айкатан дайша а‚ ТуббаIан къамо а /Цара/ массоша харцбира элчанаш - бакъ хиллера Сан кхерам /царна тIехь/.
НицIкъ ца кхочуш дисира Тхо хьалха кхолларехь /стигланаш а‚ латта а/? ХIаъ‚ уьш шеконехь бу керлачу кхолларах /денбарх/.
Оха кхоьллира адам‚ Тхуна хаьа цуьнан сино кхуьссу васвасалла. Тхо герга ду цуна лаган пхал а.
ТIеоьцу /стаго дийриг/ шино тIеоьцучу /малико/ аьтту агIорхьара аьрру агIорхьара а /шаьш/ хевжина долуш.
Цхьа а дош олуш ма дац цо шена гергахь кийча волу тергалдеш верг волуш бен /дIаяздеш малик/.
Валаран вахар деара /эхартан гIуллакх/ бакъ хиларца. Иза дара хьо шех водуш /кхоьруш/ верг.
Сур лекхира - иза ду ша /Дала керстанашна Iазап дир ду аьлла/ ваIда йина де.
Деара массо са шеца дIалоллург а‚ теш а волуш /шеца маликаш а долуш/.
Хьо хиллера хьокхунах гIапал волуш /тидаме ца оьцуш/ - Оха айдира хьан /бIаьргийн/ тIера кирхьа - тахана хьан бIаьрса ира хилира.
Элира цуьнан накъосто /цунна тIе хIоттинчу малико/: "ХIара ду соьгахь /хьуна/ кечдинарг" - /жоьжахатин Iазап/.
/Омра хир ду/: "Аша шиммо /тIехIоьттинчу малико/ кхосса жоьжахати чу массо нуьцIкъала /дуьхьал/ волу керста.
Диканах /нах/ духатухуш хилла волу‚ дозанах ваьлла хилла волу‚ /динехь нахе/ шеко йойтуш хилла волу.
Иза ву ша Делаца кхин дела хилийтинарг‚ аша шиммо /омра шина малике ду/ кхосса иза чIогIачу Iазапа чу".
Цуьнан накъосто элира: "Тхан Кхиош-кхобушверг! Аса ца тилина иза‚ тек иза ша хили-кх генарчу тиларчохь".
Элира /Дала/: "Аш ма къийса Суна гергахь. Аса хьалха /дуьненахь/ бахийтира шуна Сан кхерам.
Дош хийцор дац Суна гергахь. Со вац зулам дийр долуш Сан лешна".
Оцу дийнахь Оха эр ду жоьжахатига: "Хьо юьзний?" Цо эр: "Кхин сов бу-й?" /чубахка/.
Гергаялира ялсамани /Делах/ кхоьручаьрна гена йоцуш.
ХIара ду шуна хир ду аьлларг массо /тоба дарца/ Далла тIе воьрзучунна‚ /дин/ Iалашдечунна.
Къинхетаме волчунах кхоьруш хиллачунна Иза шена гуш воццушехь‚ Ша /Далла тIе/ доьрзучу дагца веъна волчу.
ЧугIо цуна машарца! ХIара ду гуттаренан де.
Царна шайна луург ду цу чохь. Тхоьгахь тIетоха а ду.
Мел хIаллакьйина Оха царел хьалха тIаьхьенаш‚ уьш царел мелхо а чIогIа а болуш нуьцIкъаца. Уьш дIа-схьаийдира махкахула‚ ю-й техьа /валарх/ кIелхьарабовла меттиг?
Баккъалла а, цу чохь хьехам бу-кх шена дог долчунна‚ я ша лерг диллинчунна /ладогIа/ ша теш а волуш.
Оха кхоьллира стигланаш а‚ латта а‚ цу шиннан юккъехь мел дерг а ялх дийнахь‚ Тхоьх ца хьакхаделира цхьа а кIаддалар.
Ахьа собар де цара дуьйцучунна тIехь‚ тасбахь де хьуьо Кхиош-кхобуш верг хасторца малх схьакхетале а‚ дIабузале а.
Буьйсанах а - тасбахь де Цуна‚ сужданийн /ламазийн/ тIаьхьа а.
ЛадогIа оцу дийнахь кхойкхучо кхойкхур долчу гергарчу меттера.
Оцу дийнахь царна хозур бу мохь /юха денбар/ бакъдеш. Иза арадовлу де ду /кешнашкара/.
Баккъалла а, Оха денбо‚ Оха болуьйту‚ Тхуна тIе ду дIадерзар а.
Оцу дийнахь латта дедар ду царех /уьш/ сихлуш /шаьш кхойкхучунна тIе/. Иза гулдар Тхуна атта ду.
Тхо дика хууш ду цара олург. Хьо вац царна тIехь ницIкъ бан. Хьехам бе КъурIанца Сан кхерамах кхоьруш волчунна.
 Даржош долчех /дуй боу Аса/ даржорах тера.
 Мохь хьош долчарех /дуй боу Аса/.
 Лелаш долчарех /дуй боу Аса/ атта.
 ГIуллакх доькъуш долчарех а /дуй боу Аса/ -
 Шуна еш йолу ваIда бакъерг ма ю.
 Бекхам хIуттур болуш ма бу.
 Стиглах /дуй боу Аса/ шена /седарчий дIасхьалела/ некъаш долчу.
 Баккъалла а, шу тайп-тайпачу дашехь ма ду.
 Iехийна цунах ша Iехвелларг /шайтIано Iехийнарг/
Байина /неIалт аьлла/ харцлуьйш берш.
Шаьш жехIаллина чохь гIапал хилларш.
Цара хоьтту: "Маца ду бекхаман де?"‚ бохуш.
Оцу дийнахь уьш цIарна тIехь питане лоцур бу.
"Iовша шайн питна - /олуш/. - ХIара ду и ша аш сихдеш хилларг".
Баккъалла а, /Делах/ кхоьрурш бошмашкахь а‚ шовданашкахь а /хир/ бу
Оьцуш шаьш Кхиош-кхобуш волчо шайна делларг. Баккъалла а, уьш хилира цул хьалха диканиг деш.
Уьш хилира кIеззиг бен доцуш буьйсана шаьш наб яр.
ТIаьххьа буьйсана шайна /Деле/ гечдар доьхуш.
Шайн дохнана /хьола чохь/ хьакъ долуш доьхучунна а‚ ша /рицIкъах/ хадийна волчунна а.
Лаьттахь делилш ду тешна болчаьрна.
Шу шаьшкахь а /делилш ду/‚ шуна ца го?
Стиглахь ду шун рицIкъ а‚ шуна хир ду аьлларг а.
Стигла а‚ латта а Кхиош-кхобучух /дуй боу Аса/ иза бакъ ма ду шу хабар дуьйцуш хилар санна.
Хьоьга хабар деъний /я Мухьаммад/ ИбрахIиман сийлахь хьешех лаьцна?
Уьш чу боьлира цуна‚ цара элира: "Салам!" Цо элира: "Салам", /шега элира цо/: "Ца бевза нах /бу-кх/".
Иза /ИбрахIим/ вахара шен нах болчу‚ веара дерстана эса далош /хьешашна дайа/.
Цо иза /эса дина‚ цуьнан жижиг/ царна герга хилира‚ элира: "Аша ца доу?"
Иза царех кхеравелира. Цара элира: "Ма кхера!" Цара цуна кхаъ баьккхира‚ хьекъале волу кIант /Исхьакъ/ хир ву аьлла.
Дуьхьала еара цуьнан зуда чIогIа мохь бетташ‚ цо шен юьхьах тIара деттара‚ элира: "Бер ца хуьлу къена зуда ю-й ша-м!"
Цара элира: "Иштта аьлла хьо Кхиош-кхобуш волчо. Баккъалла а, Иза хьукаме верг а ву‚ хууш верг а ву".
Цо /ИбрахIима/ элира: "Шун хIун гIуллакх ду‚ хIай даийтинарш?"
Цара элира: "Тхо даийтина къинош дечу халкъана тIе.
Царна даийта поппаран тIулгаш -.
Хьо Кхиош-кхобуш волчун гергахь тIаламза болучаьрна билгалдина хилла долу".
Оха арабаьхира цу чохь хилла болу муъма нах.
Тхуна ца карийра цу чохь /Далла/ муьтIахь болчарех цхьа цIа бен.
Оха дитира цу чохь делил лазош долчу Iазапах кхоьруш болчаьрна.
Мусагахь а /делил дитира Оха/. Оха вахийтира иза ФирIавна тIе билгалчу бакъонца.
Иза /ФирIавн/ вухарвелира шен бIоца‚ элира: "Бозбуанча ву‚ я жинех ву".
Оха схьалецира иза а‚ цуьнан эскар а‚ кхоьссира уьш хIоьрда чу‚ иза /ФирIавн/ шен бехкбаккха хьакъ долуш ву /ша элчане иман ца дилларна‚ ша Дела ву бахарна/.
Iадашкахь а /делил ду шуна/ Оха бахийтира царна шайн тIаьхье хадош болу мох.
Ца юьтуш ша тIе кхаьчна йолу хIума яхка елла хIума йой бен.
Самудашкахь а /ду делилш/. Цаьрга элира: "Пайда эца цхьа хан тIекхаччалц".
Шаьш Кхиош-кхобуш волчун гIуллакхах дIабирзира уьш‚ уьш схьалецира мохьо шаьш хьоьжуш лаьтташ.
Царна ца мегира гIовта а‚ гIоьнчий ца карийра царна.
Нухьан къамах а хьалха /хилира делил/. Уьш хилира песакъ къам.
Стигал Оха юьгIира куьйгашца /ницIкъаца/ баккъалла а, Тхо ницIкъ кхочуш ду.
Латта даржира Оха‚ Тхо дика даржош дерш ду.
Массо хIуманах Оха кхоьллира шиш‚ аша ойла ер яцара-те.
/Элира Нухьас/: "Довда Деле. Со шуна Цуьнгара билгала кхерамча ву.
Ма ве Делаца кхин дела. Со шуна Цуьнгара билгала кхерамча ву".
Иштта ца веъна царел хьалхачаьрга цхьа а элча‚ цара олуш бен: "Бозбуанча ву я жинех ву".
Цара вовшашна цуьнца весет дора-те? ХIаъ. Уьш дозанех даьлла къам ду-кх.
Вуха вала царех‚ хьуна бехк буьллур бац.
Хьехам бе‚ хьехамо пайда бо муъма нахана.
Аса ца кхоьллина жинаш а‚ адамаш а Сайна Iибадат дан бен.
Суна ца деза цаьргара цхьа а рицIкъ‚ Суна ца деза цара суна даар далар.
Баккъалла а, Дела ву рицIкъ луш верг а‚ ницIкъ берг‚ чIогIа верг а.
Баккъалла а, зулам диначаьрна /Iазапах/ дакъа ду шайн /хьалха хиллачу/ накъостийн дакъих терра‚ Со сих ма войла цара /Iазап доссон/.
Бала бу цатешначаьрна шайна ваIда йина йолчу шайн дийнера.
 Ламах /дуй боу Аса/.
 Сиз хьаькхна хилла долчу жайнаца а /дуй боу Аса/.
 Ша даржийначу анний тIехь /яздина/ хилла долчу.
 Шена зиярат дечу цIийнаца а /дуй боу Аса/.
 Айбина хилла болчу тховаца /стигал/ а /дуй боу Аса/.
 Буьззана болчу хIоьрдаца а.
 Баккъалла а, хьо Кхиош-кхобуш волчун Iазап доьжна ма ду (догIур долуш ма ду).
 Ма дац цуна ша духатухург.
 Стигал дIатохалер йолчу /къемат/ дийнахь тохаяларца.
Лаьмнаш а дIадоладелча дIадоладаларца.
Бала бу-кх оцу дийнахь /дин/ харц диначаьрна.
Шаьш харцона чохь ловзуш болчу.
Оцу дийнахь уьш кхойкхур бу жоьжахатин цIарга кхайкхарца.
/Эр ду цаьрга/: "ХIара ю и цIе‚ шу ша харц еш хилла долу.
Бозбуанча ду хIара я шу ца гуш ду?
Дага цу чохь‚ собар де я ма де /цIарна/ - цхьатерра ду шуна. Шуна бекхам беш бу аш еш хиллачу Iамалшца".
Баккъалла а, /Делах/ кхоьруш берш - бошмашкахь а‚ ниIматашкахь а ма бу
Зовкх хьоьгуш шаьш Кхиош-кхобуш волчо шайна деллачуьнца‚ шаьш Кхиош-кхобуш волчо жоьжахатин Iазапах хьалхадахарца.
/Эр ду цаьрга/: "ГIоза даа‚ мала шайна шаьш еш хиллачу Iамалш бахьанехь".
Вовшашца могIаршца лаьттачу маьнганий тIе тевжина /хир бу уьш/. Оха балор бу царна хьурал Iинаш.
Шаьш иман диллина хилла берш‚ шайн зуьррет а иманца шайна тIаьхьахIоьттина хилларш - царех тухур ду Оха церан зуьррет а. Церан Iамалех хIумма а эшор а яц Оха. Массо стаг а ша гулдинчуьнца закъалт ву.
Оха латтор бу царна стоьмаш а‚ жижиг а - царна мел езнарг а.
Цара вовшашка кхийдор бу чагIаран кад‚ шеца /и молуш/ деса къамелаш доцуш‚ къа а доцуш болу.
Царна /гIуллакх деш/ тIехьийзар бу кIентий-ялхой‚ шаьш Iалашбеш болу луълуъ санна.
Уьш вовшашна тIегIур бу хоьттуш.
Цара эр ду: "Баккъалла а, тхо ма дара хьалха тхан доьзалах кхоьруш /уьш хIаллакхиларна/.
Дала къинхетам бина тхоьх. Цо кIелхьарадаьхна тхо самуман Iазапах.
Баккъалла а, тхо дара хьалха /дуьненахь/ Цуьнга доIанаш деш. Баккъалла а, Иза ву диканиг а‚ кхинхетаме верг а".
/Керстанашна/ кхерам тасарна тIехь даиман латта! Хьан Делан ниIматаца хьо вац бозбуанча а‚ жиних верг а.
Я цара олу: "Илланча ву. Хьовсар вай - замано дIалистар ву иза".
Ахьа ала: "Хьовса шу. Со а шуьца цхьаьна хьовсачарех ву".
Я церан набаран гIенаша хьоьхуш ду-те и царна‚ я иза дозанах даьлла халкъ ду-те?
Я цара олу: "Цо кхоьллина иза?" ХIаъ‚ уьш ца теша-кх.
Цуьнах тера дийцар дахьийла цара шаьш бакълуьйш балахь!
Я уьш хIумма йоцчу хIуманах кхоьллина бу‚ я уьш шаьш бу кхуллурш?
Я цара кхоьллина стигланаш а‚ латта а? ХIаъ‚ баккъалла а, хьакъ мадду ца хаьа-кх царна.
Я цаьргахь ю хьан Делан хазнаш‚ я уьш бу урхалла деш?
Я цаьргахь лами бу‚ /уьш шеца Iарш тIе бовлуш/ ладугIуш цу чохь /дуьйцучуьнга/? Схьадаладе церан ладугIачо билгала делил!
Я Цуьнан мехкарий бу‚ шуна кIентий бу?
Я ахьа цаьрга мах боьху уьш декхарша хьулбина болуш?
Я цаьргахь къайле ю‚ цара дIаяздеш?
Я мекарло езаш бу уьш? Цатешаш хилларш - царна йина мекарло!
Я церан АллахI воцург кхин дела ву? ЦIена ву и Дела цара /Шеца/ накъост лацарх!
Царна стиглара охьа йогIуш кийсагаш гичи а‚ цара эр ма дара: "ТIеттIа йолу марха ю".
Бита уьш‚ шегахь ткъес йолу шайн денца цхьаьнакхетталц.
Оцу дийнахь церан мекарлос цхьанне хIуманах кIелхьара бохур бац уьш‚ царна гIо хир дац!
Баккъалла а, зулам диначаьрна цул совнаха Iазап хир ду‚ делахь а царех вуно дукха болчарна ца хаьа-кх.
Хьан Делан хьукамна собаре хила. Хьо Тхан бIаьргийн хьалха ву. Ахьа хьан Далла хастам беш тасбахь де хьуьо хьалагIеттича.
Буьйсана а тасбахь де Цуна‚ седарчий дIа тилаш а /де тасбахь/.
 Седах /дуй боу Аса/ иза /лакхара/ охьабужуш:
 Некъах ца тили шун накъост /Мухьаммад пайхамар/‚ гала ца вели.
 Цо ца дуьйцу шегара /шена дезарг/.
 Иза деккъа вехьий ду цуьнга дIахоуьйтуш долу /Дала/.
 Иза /Мухьаммад пайхамар/ Iамийна ша ницIкъаца чIогIа долчо.
 Шегахь ницIкъ болчо. Иза /Джабраил малик/ нисса дIахIоьттира.
 Иза /Джабраил малик/ анан лекхачу меттигехь долуш.
 ТIаккха иза /Джабраил малик/ герга хилира‚ кхин тIех гергадера. /элчане вехьий дахьаш/.
 Иза хилира /гергахь/ шина Iадан барамехь‚ я кхин герга.
Ишта вехьи дахьийтира Цо Шен лега‚ Ша дахьийтинарг.
Харц ца дира /пайхамаран/ даго шена гинарг.
Ткъа аш къуйсу цуьнца /пайхамарца/ цуна гиначуьнца?
Цуна /Мухьаммад пайхамарна/ иза гира кхин а охьадоссарехь (кхин цIа дуссуш).
Чакхенан /дозанан/ лотос диттан гергахь.
Цуьнан гергахь ю /ялсаманин/ чугIойлан беш.
Иза лотос - дитт хьулдо ша хьулдечо.
ДIа ца тилина /пайхамаран/ бIаьрса‚ дозанах ца даьлла.
Цуна гира шен Кхиош-кхобучун даккхичу аятех /аят/.
Шун гирий-те Лата а‚ Iузза а?
Кхин кхозлагIа Манат а?
Ткъа шуна божабераш ду‚ Цуна зудабераш ду?
Иза декъаза дакъа ма ду.
Уьш еккъа цIераш ю аш а‚ шун дайша а тихкина йолу. Дала цхьа а бакъо ца йоссина /царех лаьцна/. Уьш тIаьхьахIуттуш ма бу деккъа шайн мотталуш долчуьнна а‚ /шайн/ дегнашна дезачуьнна а‚ Цаьрга ма беъна шайн Кхиош-кхобучуьнгара нийса некъ.
Я адамна шена дезарг ду?
Делан ю тIаьхьарниг а /эхарт/‚ хьалхарниг а /дуьне/.
Маса малик ду стигланашкахь шайн шапаIаташа хIумма кIелхьарадоккхур доцуш Дала Шена луучунна пурба делча а бен‚ И реза хилча а бен?!
Баккъалла а, эхартах цатешачара йоккху маликех зударийн цIе.
Цуьнца цхьа а Iилма ма дац церан. Уьш тIаьхьахIуттуш ма бу деккъа моттарна. Ткъа моттаро хIумма хьалхадоккхур ма дац бакъдолчух.
Хьо дIаверза Тхан хьехамах вухавеллачух‚ дуьненан дахар бен шена ца дезаш волчух.
Иза ю церан Iилманах кхиаран дарж. Баккъалла а, хьо Кхиош-кхобуш верг /хьан Дела/ - Иза ву дика хууш Шен некъах тилавелларг а, Иза ву дика хууш ша нисвелларг а.
Делан ду стигланашкахь мел дерг а‚ лаьттахь мел дерг Цо бекхам бархьама вон хиллачаьрна цара диначуьнца‚ Цо бекхам бан дикахиллачаьрна уггар дикачуьнца.
Ишттанаш бу уьш шаьш генабовлуш къинойх даккхичарех а‚ боьхучух а кегийнаш бен /ца долуьйтуш шайгара/. Баккъалла а, хьо Кхиош-кхобушверг Шегахь шортта гечдар долуш ву-кх. Иза дика хууш ву шух дерг шу Ша лаьттах кхуллучу хенахь а‚ шу шайн нанойн кийрахь хIу долчу хенахь а. Шаьш цIан ма де - Иза дика хууш ву /Делах/ кхоьруш верг!
Хьуна гирий и вухаваьлларг?
КIеззиг /сагIа/ делларг‚ тIаккха дIакъевлинарг /сагIа ца луш/?
Ткъа цуьнгахь ду-те къайленан Iилма цуна ган гуш?
Я цуьнга ца дийцина-те Мусан жайнашкахь дерг?
ИбрахIиман а /жайнашкахь дерг/‚ ша кхочуш дина хилла волчу /шена Дала тIедиллинарш/
/Цуьнга ца дийцина-те/: хьур бац хьочо кхечун мохь‚ аьлла‚
Дац адамна ша къахьегнарг бен‚ аьлла‚
Цуьнан къахьегар тIаьхьа гур ду‚ аьлла‚
ТIаьхьа хир бу цуна сов нийса болу бекхам‚ аьлла‚
Хьо Кхиош-кхобушволчунга ю /хьан/ чакхе‚ аьлла‚
Баккъалла а, Иза ву воьлуьйтург а‚ /Иза ву/ воьлхуьйтург‚ аьлла.
Баккъалла а, Иза ву волуьйтург а‚ /Иза ву/ денвийриг‚ аьлла‚
Баккъалла а, Цо кхоьллина шишша - боьрша а‚ сте а‚ аьлла.
/Цхьана/ тIадамах иза кхоссабелча /ненан кийрахь долчу беран цIа чу/‚ аьлла.
Цунна тIехь кхин цхьа кхоллар /белларш денбар/ ду‚ аьлла.
Баккъалла а, Иза ву‚ аьлла‚ хьал делларг а‚ кхачо яйтинарг а /рицIкъ делла/.
Баккъалла а, Иза ву Сириус цIе йолу седа Кхобушверг /цуьнан Дела а/‚ аьлла.
Баккъалла а, Иза ву аьлла Ша хIаллакбинарг хьалхалера Iадаш.
Самудаш а‚ /цхьа а/ буха ца витира /царех/‚
Нухьан къам а‚ хьалха. Баккъалла а, уьш хилира вуно зуламе а‚ вуно дозанах баьлла а.
Муътафикат а хьалаяьккхина охьатуьйхира Цо.
ДIахьулйира Цо уьш‚ Ша дIахьулйинарг.
Хьан Кхиош-кхобуш волчун муьлхачу ниIматаца къуьйсу ахь‚ /хIай‚ адам/?
ХIара /Мухьаммад пайхамар/ кхерамча ву хьалхалерчу кхерамчех волуш.
ТIекхечи цIеххьана тIекхочушдерг /къематде/.
Ма вац цуна Дела воцург дIадоьллуш верг.
Ткъа цу хабарах а цецдовлу шу?
Доьлу шу? Ца доьлху шу?
Ма тIаламза ду шу (шайн хан эрна йойуш)!
Аш Далла сужд де‚ /Цуна/ Iибадат а де!
 Гергадеана сахьт /къематде/‚ бутт ахбаьллера.
 Шайн делил /муIжизат/ гичи а уьш /цатешарш/ бухабовлу /иманах/‚ цара олу: "Дахделла бозбуанчалла ду".
 Цара харцдира /пайхамар ваийтар/‚ уьш тIаьхьабаьзира шайн дезаршна. Массо гIуллакх /диканиг а‚ вониг а/ чIагIделла ду /шен тоьхна хан йолуш/.
 Цаьрга деънера хабарш /хьалхалера Делах цатешаш хилла болу нах хIаллакбарах лаьцна долу/‚ шайна чохь /уьш къинах/ юхаозар а долуш.
 КIорггара хьикмат а /деънера цаьрга/. Пайда ца бора кхерамаша /хьехамаша/.
 Гена вала царех‚ /бита уьш/ кхойкхучо ца дезачу хIумане шаьш кхойкху /къемат/ де кхаччалц.
 БIаьргаш хьетIабевла /дукха кхерабаларна/ арабовлур бу уьш кешнашкара даьржина цIоз санна
 /Шайга/ кхойкхуш волчунна /тIе кхача/ сихбевла. /Эццахь/ цатешачаьра эр ду: "Ма хала де ду-кх хIара!"
 Харцдира /дин/ царел /Къурайшал/ хьалха Нухьан къамо. Цара харцвира Тхан лай /Нухь/‚ элира: "Жинех ву иза"‚ тIаккха иза дIаэккхира.
ТIаккха цо кхийкхира ша Кхиош-кхобушволчуьнга: "Баккъалла а, со эшийна. Ахьа гIо де-хьа суна!"
ТIаккха Оха дIаеллира стигланан неIарш дIакхуьссуш долчу хица.
Лаьттах схьадехира Оха хьосташ хи вовшах кхийтира ша язделла хилла долчу омрана тIехь.
Оха дIаваьхьира иза /Нухь кема тIехь/ аннаш а‚ хьостамаш а долчу.
Иза /кема/ дIаихара Тхан бIаьргийн хьалхахь ша харцвина хиллачун бекхамна.
Оха дитира иза делил хилла‚ ву-й цхьа а иза тергал деш верг?
Муха дара Сан Iазап а‚ кхерамтасар а?
Оха атта дира КъурIан дагалацан. Ву-й цхьа а дагалоцушверг?
Харцдира /дин/ Iадаша а. Муха хилира Сан Iазап а‚ кхерамтасар а?
Оха бахийтира царна шок лоькху мох дахделлачу декъазчу дийнахь.
Цо схьабохура нах тидинчу хурманан диттийн орамаш /лаьттах схьадохуш/ санна.
Муха хилира Сан Iазап а‚ кхерамтасар а?
Оха атта дира КъурIан дагалацан. Ву-й цхьа а дагалоцушверг?
Харцбира самудаша а кхерам тосурш.
Цара /самудаша/ элира: "Тхайх цхьана адамна тIаьхьадезар ду тхо? ТIаккха-м хир ма дара тхо тилар чохь а‚ сизаллин чохь а.
/Цара элира/: "Вайна юккъера вехьий кхоьссина цуьнга? ХIа-хIа! Иза ву-кх /сов/ харц луьйш дозалла деш верг".
Хуур ду царна кхана‚ мила ву /сов/ харц луьйш дозалла деш верг.
Оха йохуьйтур эмкал царна питна хилла. Хьо хьовсал цаьрга /хIай Салихь/‚ собаре а хилла.
Ала цаьрга‚ хи декъна хир ду царна юккъехь: хIоранна шен малар хир ду /шен хенахь/.
Цара кхийкхира шайн накъосте‚ Цо /шен куьйга/ схьаийцира /шаьлта/‚ /эмкална/ хьекхира.
Муха хилира Сан Iазап а‚ кхерамтасар а? 
Оха бахийтира царна тIе цхьа /чIогIа/ мохь - уьш /белла/ бисира /шен уьстагIашна уьш берзалошка ца дахьийта/ чIагIо йечун /Iийнина кIохцалин/ буц санна.
Оха атта дира КъурIан дагалацан. Ву-й цхьа а дагалоцушверг?
Харцдира ЛутIан къамо кхерамтасар.
Оха бахийтира царна тIе тIулгаш хьош болу мох‚ ЛутIан доьзал юкъара боккхуш. Уьш кIелхьарабехира Оха сатосуш
Тхайгара къинхетамца. Иштта бекхам бо Оха шукур дечунна.
Цо /ЛутIас/ кхерамтесира царна Тхан ницIкъаца - цара шеко йира кхерамтасарх.
Цуьнга /ЛутIе/ чIогIа бихира цара цуьнан хьеший - Оха бIаьрса схьаийцира церан‚ /элира/: "ХIинца Iовша шайна Сан Iазап а‚ Сан кхерам а".
Схьалийцира уьш Iуьйрана чIагIделлачу Iазапо.
"Iовша шайна Сан Iазап а‚ Сан кхерам а".
Оха атта дира КъурIан дагалацан‚ ву-й цхьа а дагалоцушверг?
ФирIавнан охIлана тIе а баьхкира кхерамчаш.
Цара харцдира Тхан аяташ дерриге а - Оха схьалецира уьш Веза волчун‚ ницIкъ Болчун схьалацарца.
Шун цатешарш дика бу царел /хIай Къурайш/ я шу цIена хиларан бакъо ю Зубурий чохь?
Я цара /Абу ДжахIла/ олу: "Вай дерриге /цхьана хилча/ тоьлур ду /Мухьаммадал/"‚
Берриге /уьш/ эшор бу - бовдара бу уьш. /Иштта хилира Бадрехь тIамехь/.
ХIаъ‚ сахьт /къематде/ ду царна тоьхна хан. И сахьт вуно ирча а ду‚ вуно къаьхьа а ду.
Баккъалла а, къинош динарш тилар чохь а‚ хьекъал чохь боцуш а ма бу.
Оцу дийнахь уьш такхор ма бу шайн яххьийн тIехь цIерга. /эр ду/: "Iовша шайна сакъарах хьакхадалар!"
Оха массо хIума кхоьллина шен барамехь.
Тхан омра-м цхьа /дош/ бен дац бIаьрнегIар тохар санна.
Оха хIаллакьйира шух тера тобанаш - ву-й цхьа а дагалоцушверг?
Массо цара дина долу хIума Зубурий чохь ду.
Массо жиманиг‚ массо доккханиг дIаязделла ду.
Баккъалла а, /Делах/ кхоьруш берш бошмашна чохь а‚ хишкахь а бу.
Бакъдолчун гIантан тIехь‚ НицIкъ болчу Паччахьан /Делан/ хьалхахь.
 Сов къинхетаме верг.
 Цо Iамадина /Шен пайхамарна/ КъурIан.
 Цо кхоьллина адам.
 Цо Iамадина цуна /адамна/ хаар.
 Малх а‚ бутт а /Цуьнан/ хьесапаца /дIасхьалелаш/ бу.
 Седа а‚ дитт а /Цуна/ сужд деш ду.
 Стигал - Цо иза аййина‚ Миза-терза дIахIоттина.
 Шуьга харцо ца яйта /терзанца/ озарехь.
 Озар-эцар хIоттаде нийсонца‚ эша ма е терза!
Латта а дIадаржина Цо Шен Iаламна!
Цуьнан /лаьттан/ тIехь стоьмаш болу‚ кедалгаш долу хурманан дитт а /долу/. 
Буьртигаш /долу/ ча-гIад долуш хаза хьожа йолу баццаш а.
Шайн Кхиош-кхобучун муьлхачу ниIматана инкарло йо аш шиммо /хIай адам а‚ жин а/?
Цо кхоьллира адам бекъачу поппарах кхийра пхьегI санна (топпаран пхьегI санна).
Цо кхоьллира жин кIура ца болучу /цIеначу/ цIерах.
Шайн Кхиош-кхобучун муьлхачу ниIматана инкарло йо аш шиммо /хIай адам а‚ жин а/?
Шинан малхбален а Дела ву Иза‚ шинан малхбузен а Дела ву.
Шайн Кхиош-кхобучун муьлхачу ниIматана инкарло йо аш шиммо /хIай адам а‚ жин а/?
Цо паргIат битира Ши хIорд /дуьра берг а‚ теза берг а/ вовшашца цхьаьнакхетан.
Царна шиннан юккъехь дуьхьало ю уьш вовшийн тIе ца кхийдан.
Шайн Кхиош-кхобучун муьлхачу ниIматана инкарло йо аш шиммо /адам а‚ жин а/?
Схьадолу цу шина /хIордах/ луълуъ а‚ маржан а.
Шайн Кхиош-кхобучун муьлхачу ниIматана инкарло йо аш шиммо /хIай адам а‚ жин а/?
Цуьнан ду хIоьрдачухула дIалела кеманаш лекхачу лаьмнех тера.
Шайн Кхиош-кхобучун муьлхачу ниIматана инкарло йо аш шиммо /хIай адам а‚ жин а/?
Массо цу /лаьттан/ тIехь верг хIаллак хир ву.
Юьсур ю хьан Кхиош-кхобучун юьхь‚ Шегахь сийлахьалла а‚ коьмаьршалла а долу.
Шайн Кхиош-кхобучун муьлхачу ниIматана инкарло йо‚ аш шиммо /хIай адам а‚ жин а/?
Цуьнга доьху стигланашкахь а‚ лаьттахь а болчаьра. Массо дийнахь Иза гIуллакхлахь ву.
Шайн Кхиош-кхобучун муьлхачу ниIматана инкарло йо‚ аш шиммо /хIай адам а‚ жин а/?
ТIаьхьа мукъадер ду Тхо шуна /гIуллакхна/‚ хIай жинаш а‚ адамаш а.
Шайн Кхиош-кхобучун муьлхачу ниIматана инкарло йо аш шиммо /хIай адам а‚ жин а/?
ХIай жинийн а‚ адамийн а гулам! Шайна магахь стигланийн а‚ латтан а дозанийн дехьадовла‚ довлал! Шу дер-м дац цхьаьна бакъонца бен.
/ТIаккха/ шайн Кхиош-кхобучун муьлхачу ниIматана инкарло йо аш шиммо?
Шуна шиннан тIе йоуьйтур ю цIеран алу /кIура боцу/‚ кIура а‚ гIо дийр дац шуна.
ТIаккха а шайн Кхиош-кхобучун муьлхачу ниIматана инкарло йо аш шиммо?
Стигал йедича‚ иза юьсур ю цIиелла басар санна.
ТIаккха а шайн Кхиош-кхобучун муьлхачу ниIматана инкарло йо‚ аш шиммо?
Оцу дийнахь шен къих хоттур ма дац адаме а‚ жине а.
ТIаккха а шайн Кхиош-кхобучун муьлхачу ниIматана инкарло йо аш шиммо?
Къинош динарш бевзар бу шайн билгалонашца а‚ схьалоцур бу кIужалашца а‚ когашца а.
ТIаккха шайн Кхиош-кхобучун муьлхачу ниIматана инкарло йо аш шиммо?
ХIара ю и жоьжахати къиношдиначаьра ша харц еш хилла йолу.
Цара гонаш бохур бу цуьнан а цIийдинчу хинан а юккъехула.
ТIаккха а шайн Кхиош-кхобучун муьлхачу ниIматана инкарло йо аш шиммо?
Шен Кхиош-кхобучунна хьалха хIоттарах кхийринчуьнна ши беш хир ю.
ТIаккха шайн Кхиош-кхобучун муьлхачу ниIматана инкарло йо аш шиммо?
Гаьннаш долуш /ю и ши ялсамани/.
ТIаккха а шайн Кхиош-кхобучун муьлхачу ниIматана инкарло йо аш шиммо?
Цу чохь оьхуш ши шовда ду.
ТIаккха шайн Кхиош-кхобучун муьлхачу ниIматана инкарло йо аш шиммо?
Цу шина /ялсамани/ чохь хIора стоьмах ши тайпа бу.
ТIаккъа а шайн Кхиош-кхобучун муьлхачу ниIматана инкарло йо аш шиммо?
Уьш /дика Iамалш йинарш/ хир бу маьнганий тIе тевжина‚ /цу маьнганийн/ чоь езадарех йина йолуш. Цу ялсамани чохь /стоьмаш/ баха гергахь хир бу.
ТIаккха а шайн Кхиош-кхобучун муьлхачу ниIматана инкарло йо аш шиммо?
Цу /ялсамани/ чохь бIаьрг оьзда мехкарий хир бу‚ шайх царел хьалха цхьа а адам а‚ жин а хьакхаделла боцу.
ТIаккха а шайн Кхиош-кхобучун муьлхачу ниIматана инкарло йо‚ аш шиммо?
Шаьш якъут а‚ маржан санна хир бу уьш.
ТIаккха а шайн Кхиош-кхобучун муьлхачу ниIматана инкарло йо аш шиммо?
ТIкъа диканан бекхам диканиг бен бу-й?
ТIаккха а шайн Кхиош-кхобучун муьлхачу ниIматана инкарло йо аш шиммо?
И шиъ йоцург кхин ши беш хир ю.
ТIаккха а шайн Кхиош-кхобучун муьлхачу ниIматана инкарло йо аш шиммо?
ТIаьIна баьццара босахь /ю и ши беш/.
ТIаккха а шайн Кхиош-кхобучун муьлхачу ниIматана иакарло йо аш шиммо?
Царна чохь хи кхуьссуш ши шовда хир бу.
ТIаккха а шайн Кхиош-кхобучун муьлхачу ниIматана инкарло йо аш шиммо?
Царна чохь стоьмаш хир бу‚ хурма а‚ нар а хир ю.
ТIаккха а шайн Кхиош-кхобучун муьлхачу ниIматана инкарло йо аш шиммо?
Царна чохь дика‚ хаза /мехкарий/ хир бу.
ТIаккха а шайн Кхиош-кхобучун муьлхачу ниIматана инкарло йо аш шиммо?
Iаьржа бIаьргаш болуш‚ оьзда мехкарий хир бу шайн четаршкахь.
ТIаккха шайн Кхиош-кхобучун муьлхачу ниIматана инкарло йо аш шиммо?
Шайх царел хьалха цхьа а адам а‚ жин а хьакхаделла боцу.
ТIаккха а шайн Кхиош-кхобучун муьлхачу ниIматана инкарло йо аш шиммо?
Шаьш тIетоьвжина болуш баьццарачу гIайбанийн‚ хазаллих буьззинчу кузашна а.
ТIаккха а шайн Кхиош-кхобучун муьлхачу ниIматана инкарло йо аш шиммо?
Беркате хилла хьан Кхиош-кхобучун цIе‚ Шегахь сийлахьалла а‚ коьмаьршалла а долу.
 Ша хилаза ца долург хилича‚
 И хилар харцдеш цхьа а /са/ ма дац.
 /Дукханаш/ цо охьатаIор бу‚ /дукханаш/ хьалабохур а ма бу.
 Латта ластийча ласторца‚ 
 Лаьмнаш даржича даржорца‚ 
 /Царех/ хилча дIасхьаяьржина чан.
 Шу а хилча кхаа декъе декъаделла: 
 Аьтту куьйган дай - муьлш бу и аьтту куьйган дай?
 Аьрру куьйган дай - муьлш бу и аьрру куьйган дай?
/Иманца дуьненахь/ хьалхабевлла хилларш - хир бу /ял шайна яларца къемат дийнахь/ хьалхабевлла берш.
Уьш хир бу /Далла/ гергахь
НиIматийн бошмашкахь.
Хьалхарчех цхьа тоба‚
ТIаьхьачарех цхьа кIеззиг берш
/Деших‚ жовхIарех/ тегначу маьнганий тIехь хир бу.
Царна тIетевжина‚ вовшашна дуьхьарбирзина.
Царна /гIуллакх деш/ тIехьийзар бу гуттар къона кегирхой
Стаькнашца‚ кIудалшца‚ чагIаран шовдан кадаца -
Кортош лезар дац церан цунах‚ бехар а бац уьш.
Стоьмаш хир бу царна шаьш хаьржинчех‚
Хьозан жижиг хир ду царна шайна дукхадезачух‚
Iаьржа‚ баккхий бIаьргаш болу мехкарий а хир бу‚
НуьцIкъала Iалашдечу луълуъах тера болу -
Цара деш хиллачун бекхаман дуьхьа ду иза.
Царна хозур дац цу чохь /ялсаманехь/ деса хабарш а‚ къинош дина бохуш бехкаш а - 
Деккъа "Салам!" "Салам!" олу дош бен.
Аьтту куьйган дай - муьлш бу и аьтту куьйган дай?
КIохцалш доцчу лотос диттийн юккъехь хир бу /уьш/‚
ТIетта стомех дуьзначу тIалхь диттийн юккъехь /хир бу/‚
Дехха даьржинчу IиндагIехь хир бу‚
Гуттар оьхачу хина юккъехь хир бу‚
Дуккха стоьмийн юккъехь хир бу‚
Шаьш царех хадор боцчу‚ духа тухур боцчу‚
Хьала айбинчу маьнганий тIехь.
Баккъалла а, Оха кхиина уьш кхиорца‚
Оха хилийта уьш йоI-цIена
Шайн майраш дукхабезаш‚ царца цхьана хеннара‚
Аьттачу куьйган дайшна /хир бу уьш/‚
/Уьш бу/: хьалхалерчех цхьа тоба‚
Кхечарех цхьа тоба.
Аьрру куъйган дай - муьлш бу и аьрру куьйган дай?
Уьш хир бу цIе еттачу махехь‚ цIийдинчу хина юккъехь‚
Сов Iаьржачу дохкан Iиндагехь‚ 
Ша шила доцчу‚ ша /дегIана/ таме доцчу.
Баккъалла а, уьш ма бара оцул хьалха зовкх хьоьгуш.
Баккъалла а, уьш бара къар ца луш доккха къа деш.
Уьш бара олуш: "Тхо делча‚ тхоьх поппар а‚ даьIахкаш а хилча тхо духа дендийр ду?"
Я тхан хьалхалера дай /денбийр бу/?
Ахьа ала: "Баккъалла а, хьалхалераш а‚ тIаьхьарлераш а.
Гулбийр ма бу билгалчу /къемат/ дийнан тоьхначу ханна.
ТIаккха баккъалла а, аш‚ хIай тила делларш‚ /бакъдерг/ харцдийнарш‚
Дуур ма ду заккъум диттах /стоьмаш/‚
Юзор ма цунах /шайн/ гайш‚
Цуьнан тIе /аш/ молур ма ду цIийдинчу хих‚
/Аш/ молур ма ду хьогъеллачу эмкалан малар.
Иза ду царна кечдийнарг Бекхаман дийнахь.
Оха кхоьллина шу‚ аш хIунда бакъ ца до /дин/?
Шуна ца го шаьш хIу тосуш?
Аш кхуллуш ду иза /адам/ я Тхо ду кхуллурш?
Оха билгалдаьккхира шуна юккъехь валар‚ Тхо тIаьхьа дуьсур дац
Шу хийцон шух терачарех‚ шу кхоллан шуна ца хуучу кепара.
Шуна девзира-май дуьххьашхалгIа кхоллар‚ аш ойла хIунда ца йо?
Шаьш дуьйш дерг /ялта/ гой шуна?
Шу ду и /лаьттах/ кхуьуьйтуш дерш я Тхо ду и кхуьуьйтуш дерш?
Тхуна лиънехьара‚ Оха екъа яр хуьлуьйтур яра цунах‚ шу цецдевла дуьсур ма дара‚ /олуш/:
"Баккъалла а, тхо декхаран кIел ма дисина. 
ХIаъ‚ тхо хIумма доцуш ма диси".
Шуна гой шаьш молуш долу хи?
Аш даийтина иза мархийн юккъера я Тхо ду и доуьйтург?
Тхуна лиънехьара Оха и дуьра холуьйтур дара /шуна мала ца луш/‚ баркалла а хIунда ца олу аш?
Шуна гой цIе‚ шаьш латаеш йолу?
Аш кхиина цуьнан дитт я Тхо ду и кхиош дерг?
Оха хилийтина иза /жоьжахатин цIе/ дагайоуьйтуш ерг а‚ есачу арахь болчарна пайда оьцу хIума а хилла /царна нах бехаш болу меттиг йовзуьйтуш/.
Хьан сийлахь-воккха волчу Кхиош-кхобушволчун цIе хастае!
ТIаккха Аса дуй боу седарчий дIадузу меттигах.
Баккъалла а, и дуй‚ шуна хаахьара‚ Iаламат боккха бу!
Баккъалла а, иза сийлахь КъурIан ду
Iалашдинчу жайна чохь.
Цунах хьакха ца ло цIена берш бен.
Охьадоьссина ду иза Iаламийн Дегара.
И хабар а ца лоруш ду шу?
И /дин/ харцдешдерг шайна рицIкъ хуьлуьйтуш ду шу?
/И са долуш/ къанкъаркъе кхаьчнехьара‚
Цу кепахь а шу хьоьжуш Iийр дара?
Тхо вуно гергахь ду цуна шул‚ делахь а шуна ца го.
Шу ца хиллехьара /къематдийнахь/ шайгара бекхам оьцуш‚
Аш духадерзор дара и /са/ шаьш бакъ луьйш хиллехь?
Амма иза хиллехь /Далла/ гергарчарех‚-
/ТIаккха цуна/ ду садаIар‚ дог пархатдалар а‚ ниIматийн бошмаш а.
Амма иза хиллехь аьтту куьйган дех -
ТIаккха салам ду хьуна аьтту куьйган дайшкара.
Амма иза хиллехь /дин/ харцдиначарех‚ тилабеллачарех -
Цуна ду хьошалгIа тIелацар цIийделлачу хих‚
Жоьжатехь вагар а.
Баккъалла а, иза хьакъ-бакъдерг ду-кх!
Ахь хастае хьан сийлахь-воккхачу Кхиош-кхобучун цIе!
 Далла тасбахь дина стигланашкахь а‚ лаьттахь а мел долчо. Иза веза верг а ву‚ хьукаме верг а ву.
 Цуьнан ду стигланийн а‚ лаьттан а паччахьалла. Цо дендо‚ Цо долуьйту. Иза массо а хIумана тIехь ницIкъ кхочуш ву.
 Иза ву хьалхарниг а‚ тIаьхьарниг а‚ гучахь верг а‚ къайлахь верг а. Иза ву массо хIума хууш верг а.
 Иза ву Ша кхоьллинарг стигланаш а‚ латта а ялх дийнахь. ТIаккха Иза дIанисвелира Iарша тIехь. Цуна хаьа латта чу дуьйлург а‚ цу чуьра ара дуьйлург а‚ стиглара охьадогIург а‚ цу чу айлург а. Иза шуьца ву шу миччахьахь хилчи а. И Дела аш дийриг гуш ву.
 Цуьнан ду стигланийн а‚ лаьттан а паччахьалла. Деле дIадоьрзу гIуллакхаш.
 Буьйса денна чуйолуьйту Цо‚ де буьйсана чудолуьйту. Иза ву хууш верг дегнашкахь дерг.
 Шу теша Делах а‚ Цуьнан элчанах а‚ харжаш е /Делан новкъахь - сагIа луш…/ Оха шаьш тIаьхье хилийтинчух. Шун юкъара /Делан новкъахь/ харжаш йинарш - царна йоккха ял ю.
 Шуна хIун ду ца теша Делах? - Элча ма ву-й шу кхойкхуш шайн Кхиош-кхобучуьнга тешаре‚ Цо ("Ша ву-й шун Дела", олуш аш "Ву Деллара", олуш) шуьгара чIагIо ма эцна, шу муъма нах делахь.
 Иза ву доссош верг Шен лега билгала аяташ шу арадахархьама боданера нуре. Баккъалла а, и Дела шух дог лезаш а‚ къинхетаме а ма ву.
Шуна хIун ду Делан новкъахь харж ца ян? Делан ма ду стигланийн а‚ лаьттан а ирс! Цхьатерра вац шух /Делан новкъахь/ харж йинарг толам баккхале‚ тIом бинарг /цул тIаьхьа харжаш йинарг а‚ тIом бинарг а/. Царна вуно сийлахь-йоккха ял ю тIаьхьа харж йиначарел‚ тIаьхьа тIом биначарел. /Царна/ массарна а хазниг ваIда йина Дала. Дела аш дийриг дика хууш ву.
Мила ву Деле юхалург хаза декхар луш верг - Цо тIеттIа алсам доккхур ду Иза цуна‚ цуна хир ю сийлахь йолу ял а.
Оцу /къемат/ дийнахь хьуна гур бу /хIай Мухьаммад/ и муъма божарий и муъма зударий шайн нур шайна хьалхахула‚ аьтту куьйган агIорхьара уьйдаш‚ /цаьрга олуш маликаша/: " Кхаъ бу шуна тахана - бошмаш шайн бухахула /хин/ татолаш лелаш долу. Цу чохь /шу/ гуттар лаьттар ду. Иза бу сийлахь-боккха толам!"
Оцу дийнахь мунепикъ божарша а‚ мунепикъ зударша а эр ду тешаш хиллачаьрга: "Хьажаш тхоьга! Шун нурах нур оьцур дара Оха". Олур ду: "Духа дерза‚ лаха шайна нур!" Царна /муъма нехан а мунепикъ нехан а/ юккъехь керт хIоттор ю шена неI йолуш‚ цуьнан бухахула къинхетам болуш /муъма нах болу агIо/‚ цуьнан тIехахула Iазап долуш /мунепикъ нах болу агIо/.
Цаьрга кхойкхура цара /бухахь болчара - мунепикъаша/: "Тхо шуьца дацара ткъа?" Цара эр: "ХIаъ‚ делахь а шайн догIмаш питане лаьцира аш‚ /тхуна вон хиларе/ ладуьйгIира аш‚ /Делан ваIда/ шеконе лаьцира аш‚ лаамаша Iехийра шу Делан омра /Iожалла/ далц‚ Делаца Iехийра шу Iехочо /шайтIано/.
Тахана оьцур бац шуьгара мах‚ цетешаш хиллачаьргара а /оьцур бац/. Церан чугIойла - жоьжахати хир ю. Иза ю шун эла. Ма вон дIадерзар ду-кх иза!"
Хан ца кхаьчна-те иман диллинчаьрна шайна дегнаш муьтIахь хилан Дела хьехорна‚ бакъдолчух доьссинчунна‚ уьш ца хилан хьалха шайга жайна доссинчарех тера? Церан-м зама яхъелира - дегнаш /къизаллица/ чIагIделира церан. Царех дукханаш песакъ ма бу.
Шуна хаалаш‚ Дала латта дендо и деллачул тIаьхьа. Оха билгалдаьхна шуна аяташ‚ шу хир дац-те хьекъале.
Баккъалла а, сагIа луш берш‚ божарий а‚ зударий а‚ Далла юхалург хаза декхар а делларш - Цо тIеттIа алсам дохур ду царна. Царна хир ю сийлахь ял а.
Делах а‚ Цуьнан элчанех а тешнарш - уьш бу бакъберш а‚ шайн Далла гергахь шахIидаш а. Царна шайн ял а ю‚ нур а ду. Ткъа цатешнарш а‚ Тхан аяташ харцдинарш а - уьш бу жоьжахатин дай.
Шуна хаалаш: дуьненан дахар - ловзар а‚ самукъадаккхар а ду‚ хазахеташ шайга хьежар ду‚ вовшашна юккъехь кураллаш яр а ду‚ хьолехь а‚ доьзалехь а вовшийн юккъехь совбийлар а ду. ДогIех тера ду /иза/: и деача /лаьттах/ йолучу хIуманаша цецбоху керстанаш. ТIаккха уьш якъало‚ хьуна го уьш можаелла‚ тIаккха хуьлу уьш кагъелла. Эхартахь нуьцIкъала Iазап ду /керстанашна/‚ Делера гечдар а‚ реза хилар а ду /муъма нахана/. Ма дац и дуьненан дахар Iехаваларан хIума бен.
Сихло шайн Кхиош-кхобучуьнгара гечдаре а‚ ялсамане‚ шен шоралла стиглан а‚ лаьттан шораллех тера йолчу‚ ша кечъйина йолчу Делах а‚ Цуьнан элчанех а тешаш хиллачаьрна. И Делан дозалла ду-кх‚ Цо ло и Шена луучунна. И Дела Шегахь сов доккха дозалла долуш ву-кх.
Цхьа а бохам хир ма бац лаьттахь а‚ шуьгахь шайгахь а /цамгар хиларца/ иза Оха хилийтале хьалха /Лавхьул-Махьфуз/ жайна чохь язбелла болуш бен. Баккъалла а, иза Далла атта ду -
/Иза ду/ шу гIайгIане ца хилийтархьама шух дIатилинчух‚ шу даккхий ца дедийтархьама Цо шуна деллачух. Далла ца веза-кх массо кура верг а‚ ша /наха/ хеставан лууш верг а‚-
Ша бIаьрмециг волуш‚ нахана а бIаьрмециг хила бохуш омра деш волу. Милла а дIаверзахь /Делан некъах/ - баккъалла а, и Дела Ша хьал долуш ву‚ хастаме а ву.
Оха бахийтира Тхан элчанаш билгалонашца‚ доссира цаьрца жайна а‚ терза а нах латтархьама нийсона тIехь. Оха доссира эчиг‚ шена чохь чIогIа ницIкъ болуш‚ нахана пайданаш болуш‚ Далла хаархьама‚ мила ву Шена а‚ Шен элчанашна а гIо лоцуш верг /и Дела/ шена гуш воццушехь. Баккъалла а, и Дела нуьцIкъала ву‚ веза-воккха а ву.
Оха вахийтира Нухь а‚ ИбрахIим а‚ Оха хилийтира церан зуьрретехь пайхамаралла а‚ жайна а. Царех нисвелларг а ву‚ царех дукхаберш песакъ бу-кх.
ТIаккха церан ларца Оха бахийтира Тхан элчанаш. /Церан ларца/ Оха вахийтира Марьяман кIант Iиса‚ цуьнга делира Оха Инжил‚ цуьнан тIаьхьахIиттинчаьрийн дегнашкахь хилийтира Оха дог-кIедалла а‚ къинхетам а‚ монашество - иза цара шаьш кхоьллина ю‚ Оха и лелор царна тIе ца диллина‚ Дела реза хилар лахар а бен‚ иза тергал ца йина цара тергал ян ма езза. Царех иман диллинчаьрна шайн ял ели Оха. Царех дукхаберш песакъ бу-кх.
ХIай иман диллинарш! Делах кхералаш‚ Цуьнан элчанах тешалаш - Цо Шен къинхетамах ши дакъа лур ду шуна‚ Цо хуьлуьйтур ду шуна нур‚ цуьнца шу лелаш‚ Цо шуна гечдийр ду. И Дела гечдийриг а ву‚ къинхетаме верг а ву.
/И хоуьйту Аса шуна/ жайнан охIлана хаархьама Делан дозаллин цхьанне хIуманна тIехь шайна ницIкъ кхочурбоцийла‚ дозалла Делан карахь дуйла: Цо ло иза Шена луучунна. И Дела Шегахь доккха дозалла долуш ву-кх.
 Хезина Далла шен майрачух лаьцна хьоьца дуьхьаллуьйш йолчун дош‚ цо Деле балхабо шен болх‚ и Дела хозуш ма ву шун шиннан къамел. Баккъалла а, и Дела хозуш верг а ма ву‚ гуш верг а ма ву.
 Шух шайн зударшка "шу тхуна тхан нанойн букъах тера ду"‚ бохурш - уьш церан наной ца хуьлу /цара иза бахарх/. Церан наной уьш дуьнена баьхнарш бен бац. Баккъалла а, цара дуьйцург ца деза дош ма ду‚ харцдерг ма ду. Баккъалла а, Дела /уьш дохкобевла и къа дитича/ бехк ца буьллург а ву‚ гечедешверг а ву.
 И шайн зударшка "шу тхуна тхан нанойн букъах тера ду"‚ олурш‚ тIаккха шаьш аьллачунна тIе бухабоьрзуш берш - цхьа лай азат ваккха веза цара шаьш /майрий а‚ зуда а/ вовшех хьакхабалале. Цуьнца хьехам беш бу шуна. Дела аш дийриг сов дика хууш ву.
 И ца карийначо марха лоцур ду ши бутт тIеттIа шаьш шиъ вовшех хьакхадалале. И ца мегначо‚ кхузткъа мискачунна даа хIума лур ду. Иза ду шу Делах а‚ Цуьнан элчанах а тешийтархьама. Уьш Делан дозанаш ду /тIех ма довла царна/. /Делах/ цатешачаьрна лазош долу Iазап ду.
 Баккъалла а, и Далла‚ Цуьнан элчана а дуьхьал бовлуш берш бохор ма бу‚ царел хьалха хилларш бохорах терра. Оха доссина билгала долу аяташ. Цатешачаьрна сийсаза долу Iазап ма ду.
 Оцу дийнахь Дала гIовтор бу уьш берриге /кешнаш чуьра/‚ Цо дуьйцур ду цаьрга цара дина хилларг /дуьненахь/. Дала тергалдина иза‚ цара дицдина. И Дела массо хIуманна тIехь теш ву-кх.
 Хьуна ца го и Дела хууш ма ву стигланашкахь а‚ лаьттахь а мел дерг. Кханнен къайлахь хабар хир ма дац воьалгIаниг Иза волуш бен‚ пхеннан а - йолхалгIаниг Иза волуш бен. Цул /кIеззиг/ дерг а‚ цул дукха дерг а хир ма дац Иза цаьрца волуш бен уьш миччахьа а хилчи. ТIаккха Цо цаьрга дуьйцур ду цара дина хилларг къематдийнахь. Баккъалла а, Дела массо хIума хууш верг ма ву.
 Хьуна ца го и къайлах хабар дийцар шайна наьхI дина хилларш? ТIаккха юха а тIебоьрзуш шайна наьхI диначунна‚ вовшашка къайлах хабарш дуьйцуш къа дарций а‚ мостагIаллиций а‚ элчана Iесалла ярций а. Хьо волчу шаьш баьхкича хьоьга салам ло цара Дала хьоьга салам ца лучу кепара. Шайга олу цара: "ХIунда Iазап ца до вайна Дала вай бохучуьнца?" Кхачо ю царна жоьжахати - бегар бу уьш цу чохь. Ма вон дIавоьрзу меттиг ю-кх иза!
 ХIай иман диллнарш! Шаьш къайлах хабар дийцахь‚ ма дица иза къаций а‚ мостагIаллиций а‚ элчана Iесалла ярций а. Аш дийца къайлах хабар диканций а‚ /Делах/ кхерарций а. Шу кхералаш Делах‚ шу Шена тIе дIагулдийр долчу.
Баккъалла а, къайлах хабар дийцар шайтIанера ду иман диллнарш пошме хилийтархьама. Царна цуьрриг зен дийр дац цо Делан пурбанций бен. Далла тIе тевжийла муъма нах!
ХIай иман диллинарш! Шайга аьлча: "Меттиг хилийта /дIасхьахилий/ мажлисехь‚ меттиг хилийта. Дала шорто йийр ю шуна. "ХьалгIовта!" аьлча хьала гIовта. Дала лакха боху шух иман диллинарш а‚ шайна Iилма делларш а даржаца. И Дела аш дийриг сов дика хууш ма ву.
ХIай иман диллинарш! Аш къайлах хабар дийцинехь элчанца цу шайн къайлах хабарна хьалхадаккхалаш сагIа. Иза шуна дика а ду‚ вуно цIена а ду. И /сагIа/ шуна ца карадахь - тIаккха баккъалла а, и Дела гечдеш верг а ву, къинхетаме верг а ву.
Шу кхирина шайн къайлах хабарал хьалха сагIа даккха? /Шуьгахь и доцу дела/. ТIаккха аш иза ца дахь‚ - Дала шуна гечдина - ламаз /мукъане/ хIоттаде‚ закат а ло‚ Далла а‚ Цуьнан элчанна а муьтIахь а хилла. И Дела дика хууш верг а ву аш дийриг.
Хьуна гой и Дела шайна оьгIаз ваханчу къамаца доттагIалла тосуш берш? Уьш шух бац‚ царех а бац. Харцдолчунна тIехь дуй боуш бу уьш шайна хуушехь.
Дала кечдина царна чIогIа Iазап. Баккъалла а, ма вон хили-кх цара деш хилларг.
Цара лецира шайн дуйнаш /нехан довах а‚ бехках а‚ шайн къинойх/ дуьхьало йина‚ иштта цара дIатилира /нах/ Делан некъах. Царна сийсаза долу Iазап ду-кх.
Делера цхьанне хIуманах уьш хьалхабохур ма бац церан бахамо а‚ церан доьзало а. Уьш /жоьжахатин/ цIеран дай бу-кх. Уьш цу чохь гуттар хир бу.
Цхьана дийнахь Дала хьалагIовтор бу уьш берриге‚ тIаккха цара Цуна дуйнаш боур бу шуна шаьш дуйнаш баарх терра. Царна моттур ду шаьш цхьана бухана тIехь ду. Ткъа баккъалла а, уьш бац харц луьйш берш?!
ШайтIано доладина царна тIехь‚ цо дицдайти цаьрга Дела хьехавар. Уьш шайтIанан тоба ю. Ткъа шайтIанан тоба яц гIорасазниг /эшнарг/?
Баккъалла а, Далла а‚ Цуьнан элчана а дуьхьал буьйлурш - уьш бу-кх уггар сийсаза хиллачерийн юккъехь.
ДIаяздина Дала: "Тоьлур ву Со а‚ Сан элчанаш а". Баккъалла а, Дела нуьцкъала верг а ву‚ веза верг а ву.
Хьуна карор бац Делах а‚ тIаьхьарчу дийнах а тешаш болу нах шайна дукхабезаш Далла а‚ Цуьнан элчана а дуьхьал буьйлуш берш‚ уьш церан дай хиллехь а‚ я кIентий хиллехь‚ я вежарий хиллехь‚ я церан гергара хиллехь. Уьш бу Цо шайн дегнашкахь иман яздинарш‚ Цо чIагIбинарш Шегара сица. Цо буьхкур бу уьш бошмашка‚ шайн бухахула татолаш лелаш долчу‚ уьш цу чохь гуттар лаьтташ. Дела реза хили царна‚ уьш реза хили Цунна. Уьш бу Делан тоба. Ткъа баккъалла а, Делан тоба - и яц яккхиедар ерг?!
 Тасбахь до Далла стигланашкахь мел долчо а‚ лаьттахь мел долчо а. Иза веза верг а ву‚ хьукаме верг а ву. 
 Иза ву Ша арабаьхнарг жайнан охIлех цатешнарш хьалхарчу дIалахкарехь. Шуна ца моьттура уьш арабер бу. Царна моьттура шайн /тIеман/ гIопаша лардийр ду шаьш Делах. Дела веара цаьрга шайна дага а ца догIучухула. Церан дегнашка кхерам тесира Цо - дохадеш шайн цIенош шайн куьйгашца а‚ муъма нехан куьйгашца а. Ойла йе цуна‚ хIай бIаьрсадерш!
 Дала царна ца яздинехьара мохках бахар Iазап дина хир дара царна дуьненахь. Царна эхартахь а цIеран Iазап ду.
 Иза ду цара дуьхьало ярна Далла а‚ Делан элчана а. Милла велахь Далла дуьхьало еш верг - баккъалла а, Дела нуьцIкъала ву-кх бекхамца.
 Аш хадийна долу хурманан дитт‚ я дитина дерг Шен орамий тIехь - Делан пурбанца ду‚ песакх нах сийсаза барна а.
 Дала Шен элчанна елла цаьргара хIонс - шуна ца кхийтира цуна тIаьхьа лахка говраш а‚ эмкалш а‚ амма Дала ло урхалла Шен элчанашка Шена луучунна тIехь. Дела массо хIуманна тIехь ницIкъ кхочуш ву.
 Дала Шен элчана яртийн нахера яьккхина елла хIонс ю Далла‚ Цуьнан элчана‚ /пайхамара/ гергарчаьрна‚ боберашна‚ мискачаьрна‚ некъан накъостана а шух хьал долчу нехан долахь ца хилийтархьама. Элчано деънарг схьаэца‚ цо ца магийнарг дита: Делах кхералаш. Баккъалла а, и Дела чIогIа ву таIзар дарехь.
 МухIажирийн пекъар нахана а /ю и хIонс/‚ шайн цIенойх а‚ бахамах а арабехна хилла болчу‚ Делера къинхетам а резалла а лоьхуш болчу‚ Далла а‚ Цуьнан элчана а гIо деш болчу. Уьш бу бакъберш.
 Царел хьалха шайн цIенош хилларш‚ имана чохь чIагIбелларш безаш бу шайна тIе баьхкинарш‚ царна ца карайо шайн дегнашкахь /мухIажиршна еллачу хIонс бахьанехь/ хьагI‚ шайл а уьш совбоху цара шайгахь пекъаралла хиллехь а. Шен дегI бIаьрмацагаллех лардинарг - уьш бу-кх баккхийбедар берш.
Царел тIаьхьа баьхкинчаьра олу: "Везан Дела‚ гечделахь тхуна а‚ тхоьл иманца хьалха беллачу тхан вежаршна а‚ ма хилийталахь тхан дегнашкахь иман диллинчаьрна цабезам. Везан Дела‚ баккъалла а, Хьо ву-кх /тхоьх/ доглозуш верг а‚ къинхетаме верг а".
Хьуна гири-й и мунепакъ нах олуш жайнан охIлан юккъера цатешаш хиллачу шайн вежаршка: "Шу арадехна хиллехьара‚ данне тхо арадовлур дара шуьца. Шуна дуьхьал цхьаннена цхьаьллигацIа муьтIахь хир дацара тхо. Шуьца тIом бинехьара - шуна данне гIо дийр ма дара оха". Дала тешалла до‚ баккъалла а, уьш харц луьйш бу‚ аьлла.
Уьш арабаьхча‚ царца арабовлур а ма бацара уьш. Царца тIом бийча - царна гIо дийр ма дацара цара. Цара царна гIо дийчи а бухабовлур ма бара уьш /бовдар ма бара уьш/‚ тIаккха /церан/ гIо царна хир ма дацара.
Шу ма ду церан дегнашкахь Делал а тIех кхераме. Иза уьш кхетам боцу къам долу дела ду.
Цара шуьца тIом бийр бац массара цхьана а чIагIйина ярташкахь бен я пенийн тIехьахь бен. Церан ницIкъ вовшийн юккъехь чIогIа бу. Хьуна моьтту уьш цхьаьна бу. Церан дегнаш декъаделла ду. Иза - уьш хьекъал доцу къам долу дела ду.
Дукха хан йоцуш шайл хьалха хиллачаьрех тера бу уьш: шайн гIуллакхан бала Iевшира цара. Царна ду лазош долу Iазап а /эхартахь/.
ШайтIанах тера бу уьш ша аьллачу адаме: "/Делах/ цатешарг хила!" Иза /Делах/ цатешарг хилча цо элира: "Баккъалла а, со цIени ду хьоьх. Баккъалла а, со кхоьру Делах - Iаламийн Дех!"
Цу шиннан тIаьхье хилира и шиъ жоьжахатехь хилар‚ цу чохь гуттар а лаьтташ. Иза бу зуламхойн бекхам.
ХIай иман диллинарш! Делах кхералаш. Хьожийла са‚ ша хIун кечдина-те кханена. Шу кхералаш Делах. Баккъалла а, Дела сов дика хууш ву аш дийриг.
Шу ма хилалаш Дела вицвинчарех тера. ТIаккха Цо бицбайтира цаьрга шаьш а. Уьш песакъ нах бу.
 Цхьатерра бац жоьжахатин дай а‚ ялсаманин дай а. Ялсаманин дай - уьш бу тоьлларш!
Оха хIара КъурIан доссина хиллехьара ламе хьуна гур ма бара иза мукIар хилла баьдда Делах кхерабаларна. ХIара масалш Оха даладо нахана цара ойла яхьара аьлла.
Иза АллахI ву‚ кхин дела вац Иза воцург. Къайлахь дерг а‚ гучахь дерг а‚ хуург ву Иза. Иза сов къинхетаме верг а‚ къинхетаме верг а ву.
Иза АллахI ву‚ кхин дела вац Иза воцург. Паччахь ву Иза‚ сийдерг ву‚ машаре верг ву‚ тешаме верг ву‚ ларош дерг ву‚ веза верг ву‚ нуьцIкъала верг ву‚ /вала хьакъ долуш/ кура верг ву. ЦIена ву Иза /Шен/ цара накъост лацарх.
Иза АллахI ву‚ Кхоллархо ву Иза‚ сурт хIоттош верг а ву Иза. Цуьнан хаза цIерш а ю. Цуна тасбахь деш ду стиглашкахь мел дерг а‚ лаьттахь мел дерг а. Иза веза верг а ву‚ хьикмате верг а ву.
 ХIай иман диллинарш! Ма лаца Сан мостагI а‚ шун мостагI а доттагIий‚ аша цаьрга безам а кховдабеш. Цара керста ма дина шуьга деъна долу бакъдерг‚ шаьш аравоккхуш элча а‚ шу а /цIеношкара/ деккъа шу Делах - шаьш Кхиош-кхобуш волчух тешаш долу дела. Шу арадевлача гIазотана Сан новкъахь‚ Сан реза хилар лоьхуш аш /дегнашкахь/ хьулбора цаьрга безам. Со дика хууш ву аш хьулдинарг а‚ аш дIахьединарг а. Шух иза деш верг тила велла ву нийсачу некъах.
 Шуна тIаьхIоттабелча шуна мостагIий хуьлу царех‚ шуна тIекхийдадо шайн куьйгаш а‚ шайн меттанаш а /шуна/ зен дарца‚ царна лиира аш /и бакъдерг/ керста дойла.
 Банне а шуна пайда бийр ма бац шун гергарлонаша а‚ шун доьзалша а къемат дийнахь: Цо къастам бийр бу шуна юккъехь. И Дела аш дийриг гуш ма ву.
 Хаза масал ма хилира шуна ИбрахIимехь а‚ цуьнца хиллачаьргахь а‚ цара аьлча шайн нахе: "Тхо цIени ду шух а‚ аш шайна Iибадат дечу хIуманех а Дела витина. Оха шуна керстаналла дина. Тхуний а‚ шуний а юккъехь мостагIалла ю‚ оьгIазло а ю гуттарена аш веккъа цхьана Деле иман диллалц". ИбрахIиман шен дега аьлла цхьа дош доцург /цунах масал ма эца/: "Данне а хьуна гечдар дуьхар ду аса Деле‚ /хIетте а/ Делера хьуна цхьанне хIуманна дола деш-м вац со". /Цара - ИбрахIима а‚ цуьнан накъосташа а доIа дора/: "Тхо Кхиош-кхобуш волу тхан Дела! Хьуна тIетевжи тхо‚ Хьуна тIедирзи тхо‚ Хьуна тIе ду-кх тхан дIадерзар а.
 Тхо Кхиош-кхобушволу тхан Дела! Тхьох питна ма делахь цатешаш хиллачаьрна‚ Ахьа гечделахь тхуна‚ тхо Кхиош-кхобушволу тхан Дела. Баккъалла а, Хьо ву-кх веза верг а‚ хьукаме верг а".
 Шуна хили цаьргахь хаза масал - Деле а‚ къемат дийне а дог дохуш волчунна‚ /Цунах/ милла а дIаверзахь - баккъалла а, и Дела хьал долуш а ву‚ хастаме а ву.
 Тарло Дала шуний а‚ царех аш шайца мостагIалла лелош йолчарийн а юккъехь безам хилийтан. Дела ницIкъ кхочуш ву. И Дела гечдийриг а ву‚ къинхетаме верг а ву.
 Дала духа ца туху шу дин бахьнехь шуьца тIом цабечарех а‚ шу шайн цIеношкара ара ца дохучарех а аш царна диканиг дан а‚ аш цаьрца нийсо ян а. Баккъалла а, Далла беза нийсо еш берш.
 Дала духа туху шу дин бахьанехь шуьца тIом биначарех‚ шу шайн цIеношкара арадехначарех‚ шу арадахарна тIехь гIодиначарех аш уьш доттагIий бан. Царех доттагIий беш берш - уьш зуламхой бу.
ХIай иман диллинарш! Шуьга баьхкича бевдда муъма зударий - зелаш уьш Далла-м дика хаьа церан иман. Шайна хааделча уьш муъма буйла - уьш керстанашна дIамаберзабелаш. Уьш /и муъма зударий/ царна /керстанашна/ хьанал бац. И /керста нах/ а бац царна /зударшна/ хьанал. ДIало царна /цу зударий хиллачу керста марошна/ цара йина харж /цара зударшна белла хилла болу там/. Къа дац шуна аш уьш шайна балийча царна шайн мах /там/ дIа а белла. Аш ма лийца цатешаш болчу зударшца /зудчун-майрачун/ уьйранаш /аш ма кхаба и керста зударий/. Аш еха цаьргара шаьш йина харж. Цара а юьхийла шаьш йина харж /шуьга/. Иза ду Делан хьукам: Цо до шуна юккъехь хьукам. Дела хууш верг а ву‚ хьукаме верг а ву.
Шун зударех цхьаъ дIаяхча цатешачаьрга‚ ткъа аша тIом бина хIонс яккхинехь - дIало шайгара зударий дIабаханчаьрна цара йина харжаца нислург /хIонсах/. Шу кхералаш /и нийсо ца ян/ Делах‚ шаьш Цунах тешаш долчу.
ХIай пайхамар! Хьуна тIе баьхкича муъма зударий хьоьца дуйца барт бан /динан агIонаш ларъян/ шаьш Делаца цхьанне хIуманца накъост ца лацарна тIехь‚ шаьш /хIума/ ца лачъкъорна тIехь, зина ца дарна тIехь‚ шаьш шайн бераш ца дайарна тIехь‚ шаьш ца дахьарна тIехь эладита шаьш иза кхуллуш шайн куьйгийн а‚ когийн а хьалха (шен майрачунна дин доцу бер цуна тIе ца кхуссуш)‚ шаьш дикачу хIуманна тIехь хьоьца Iесалла ца ярна тIехь - царца и дуйца барт бе‚ царна Деле гечдар деха. Баккъалла а, и Дела гечдийриг ву‚ къинхетаме верг ву.
ХIай иман диллинарш! Аш доттагIий ма лаца шайна Дела оьгIазваьлла нах. Цара догдиллина эхартах‚ цатешачаьра догдиллина хиларх терра кешнийн дайх /уьш денбина гIовторах/.
 Далла тасбахь дина стигланашкахь мел долчо а‚ лаьттахь мел долчо. Иза веза верг а‚ хьукаме верг а ву.
 ХIай иман диллинарш! Аш хIунда дуьйцу шаьш деш доцург?
 Боккха хилла цабезам Далла гергахь аш алар шаьш деш доцург.
 Баккъалла а, Далла беза Шен новкъахь тIом беш берш цхьа могIа бина шаьш чIагIйина гIишло санна.
 Мусас ма элира шен къаме /ахьа хьахаде иза‚ хIай Мухьаммад‚ хьан нахе/: "ХIай сан къам‚ аш хIунда суна халахоьтуьйту? Шу хууш ма ду-й со шуьга Делан элча вуйла". Уьш /бакъдолчух/ дIабирзича - Дала дIадерзира церан дегнаш /бакъдолчух/. Дала нис ца бо песакъ нах.
 Марьяман кIант Iисас ма элира‚ /ахьа дагдайта иза хьан нахе‚ хIай Мухьаммад/: "ХIай Исраилан кIентий! Баккъалла а, со шуьга Делан элча ву-кх‚ бакъдеш соьл хьалха хилла Товрат а‚ кхаъ боккхуш соьл тIаьхьа вогIур волчу элчанах шен цIе Ахьмад йолуш". ТIаьхьа иза шайга веъча билгалонашца‚ цара элира: "ХIара билгала бозбуанчалла ду".
 Мила ву зуламе ша Далла тIехь харцдерг кхоьллина волчул‚ ша /Далла/ мукIар хиларе /ислам дине/ кхойкхуш волуш? Дала нис ца бо зуламе нах.
 Уьш лууш бу шайн багенашца Делан нур дайа. Дала кхочуш до Шен нур цатешачаьрна и мел ца дезахь.
 Иза ву ваийтинарг Шен элча нийсачу некъаца а‚ бакъдолчун динаца и толийтархьама массо дина тIехь мушрикунашна иза ца дезахь а.
ХIай иман диллинарш! Аса нисдой шу йохка-эцарна тIе цо шу кIелхьарадохур долуш лазош долу Iазапах?
Шу Делах а‚ Цуьнан элчанах а тешар ду‚ аша Делан новкъахь къахьегар (гIазот дар) ду шайн бахамца а‚ синошца а. Иза дика ду шуна шу хууш хиллехь.
Цо /Далла/ гечдийр ду шуна къинош‚ чудохуьйтур ду бошмашна‚ шайна бухахула татолаш а лелаш долчу‚ Iадн ялсаманин цIеначу гIишлошна. Иза сийлахь-боккха толам бу-кх!
Кхин /ниIмат хир ду/ шуна ша дезаш долу - Делера гIо а‚ гергара толам. Ахьа кхаъ баккха муъма нахана.
ХIай иман диллинарш! Шу хилалаш Делан гIоьнчий. Марьяман кIанта Iисас шен мутаIелимашка аьлла ма хиллера: "Муьлш бу Деле сан гIоьнчий?" МутаIелимаша элира: "Тхо ду Делан гIоьнчий". Исраилан кIентийх цхьана тобано иман диллира‚ /кхечу/ тобано керстаналла дира. ТIаккха Оха чIагIбира иман диллинарш церан мостагIчун тIехь - уьш хилира тоьлларш.
 Ша паччахь волчу‚ Ша сийлахь волчу‚ Ша веза волчу‚ Ша хьукаме волчу Далла тасбахь деш ду стигланашкахь мел дерг а‚ лаьттахь мел дерг а‚.
 Иза ву Ша ваийтинарг йоза ца хуучу нахехь церан шайн юккъера элча‚ цо царна доьшуш Цуьнан аяташ‚ уьш цIанбеш‚ царна Iамадеш жайна а‚ хьикмат а‚ уьш хьалха хиллехь а билгалчу тилар чохь.
 Царех кхечаьрна а /доьшу цо Делан аяташ/ шаьш царех (хьалха хилла дика Iамалш йина болчарех) ца кхиъна болчу. Иза веза верг а‚ хьукаме верг а ву.
 Иза Делан къинхетам бу‚ Цо ло иза Шена луучунна. Дела Шегахь сийлахь-боккха къинхетам болуш ву.
 Шайна тIе Товрат диллинчаьрийн‚ тIаккха иза ца дихьинчаьрийн масал ду жайнаш хьочу виран масалах тера. Вон ду-кх Делан аяташ харцдиначу нехан масал. Дала нис ца бо зуламе нах.
 Ахьа ала: "ХIай жуьгтийн дин эцнарш! Шуна метташ делахь шаьш Делан доттагIий ду /кхин/ нах боцуш - шуна дала лаал шаьш бакълуьйш делахь".
 Иза цIкъа а луур дац царна шайн куьйгаша хьалха а даьккхина. Дела бевзаш ву зуламхой.
 Ахьа ала: "Шу шех довдуш долу и валар цхьаьнакхетар ду шуьца. ТIаккха шу дIадерзор ду къайлахь дерг а‚ гучахь дерг а хууш волчуьнга /Далла тIе/. ТIаккха Цо дуьйцур ду шуьга аш деш хилларг".
 ХIай иман диллинарш! Шайга кхийкхича ламазе пIераскан дийнахь сихло Дела хьехон /рузба ламазе/‚ йита йохка-эцар. Иза дика ду шуна шу хууш хиллехь.
Ламаз кхочуш хилча - даржа лаьттахула‚ леха Делан ниIмат. Аша хьехаве Дела дуккха - шу даккхийдеда мега.
Шайна йохка-эцар я синкъерам гича цуна тIе буьрзу уьш‚ хьо вуьту цара хIоьттина лаьттачохь. Ахьа ала: "Далла гергахь дерг дика ду синкъерамал а‚ йохка-эцарал а. И Дела рицIкъ лечарех уггар диканиг ву-кх".
 Хьуна тIе мунепакъаш баьхкича цара элира: "Оха тешалла до баккъалла а, хьо Делан элча вуйла". Далла хууш ду хьо баккъалла а, Шен элча вуйла. Дала тешалла до: баккъалла а, и мунепакъаш харцлуьйш бу.
 Шайн дуйнаш шайна кирхьа лецира цара - /ишта/ цара дIатилина /нах/ Делан некъах. Баккъалла а, ма вон хили-кх цара деш хилларг!
 Иза ду цара иман диллина хиларна тIаккха керста дарна. Церан дегнийх мухIар тоьхна - уьш ца кхета.
 Хьуна уьш гича хьо цецвоккху церан догIмаша‚ цара хабар дуьйцуш ахьа ладугIу церан даше. ГIортина бIогIамаш санна бу уьш /шаьш хIоьттана Iа ца луш/. Массо мохь шайна дуьхьал бу метта царна. Уьш мостагIий бу‚ хьо ларлолахь царех. Дала хIаллакбийр бу уьш. Муха генабевла уьш /иманах билгалонаш еъначул тIаьхьа/?!
 Цаьрга элча: "Схьадуьйла‚ Делан элчано гечдар доьхур ду шуна"‚ шайн кортош хьебо цара. Хьуна гина уьш дIабоьрзуш /иманах/ шаьш кура а бовлий.
 Царна цхьатерра ду ахьа царна гечдар дийхича а‚ ца дийхича а. Данне Дала гечдийр дац царна. Баккъалла а, Дала нис ца бо песакъ нах.
 Уьш бу олуш: "Харжаш ма е Делан элчана гергахь болчарна - дIасхьабаржийта уьш /Мадинатера/". Делан ю стигланийн а, лаьттан а хазнаш, амма мунепакъаш кхеташ бац-кх.
 Цара /мунепакъаша/ олу: "Тхо Мадинате духадирзича сийлахь болчара сийсаза берш арабохур бу цу /Мадината/ чуьра". Делан ду сий‚ Цуьнан элчана а ду‚ муъма нехан а ду‚ делахь а мунепакъашна ца хаьа-кх.
 ХIай иман диллинарш! Шу духа ма тухийла шун бахамо а‚ шун доьзалаша а Дела хьехорах /дийнахь-бусий дечу пхеа ламазах/. И деш берш - уьш бу эшанрш.
Харж е /Делан новкъахь/ Оха шайна деллачу рицIкъех шайх цхьанне тIе валар кхачале‚ тIаккха цо олуш: "Везан Дела‚ Ахьа со тIаьхьатаьттинехьара цхьа кIеззиг заманна аса сагIа лур дара‚ со хирвара дика Iамал ечарех".
ТIаьхьатоттур вац Дала цхьа а цуьнан Iожалла еъча. Дела дика хууш верг ву аш дийриг.
 Далла тасбахь деш деш ду стигланашкахь а‚ лаьттахь а мел дерг. Цуна ду паччахьалла‚ Цуна бу хастам а. Иза ву массо хIуманна тIехь ницIкъ кхочуш берг а.
 Иза ву шу кхоьллинарг. Шух ву цатешаш верг а‚ шух ву тешаш верг а /Делах/. Дела аш деш дерг гушдерг ву.
 Цо кхоьллира стигланаш а‚ латта а бакъонца‚ Цо хIоттира шун куц‚ тIаккха хаздира шун куцаш. Цунна тIе ду /чакхенан/ дIадерзар.
 Цуна хаьа стигланашкахь мел дерг а‚ лаьттахь мел дерг а. Цуна хаьа аш къйладоккхург а‚ аш дIахьедориг а. Дела ву хууш верг дегнашкахь дерг.
 Шуьга ца деара хьалха цатешаш хиллачаьрийн хабар? Цара Iевшира шайн гIуллакхийн бала‚ царна лазош долу Iазап а ду.
 Иза ду цаьрга богIуш хиларна шайн элчанаш билгалонашца‚ тIаккха цара олуш хиларна: "/Вай санна/ наха дуьхкур ду вай нийсачу новкъа?" Цара керста дира /уьш Дала баийтар/‚ уьш дIабирзира /цу элчанех а‚ бакъдолчу иманах а/. Дела уьш ца хиларх а волу: Дела хьал долуш а ву‚ хастаме а ву.
 /Делах/ цатешна хилларш моьттуш бу шаьш дендийр дац. Ахьа ала: "ХIаъ‚ со Кхиош-кхобучу сан Делаца дуй боу аса: дендийр ма ду шу‚ тIаккха шуьга дуьйцур ма ду аш деш хилларг. Иза Далла атта ду".
 Шу теша Делах а‚ Цуьнан элчанах а‚ Оха доссинчу нурах а /КъурIанах/. Дела аш дийриг сов дика хууш верг ву.
 Цхьана дийнахь Цо гулдийр ду шу гуламан /къемат/ дийне. Иза ду вовшех Iехадаларан де. Милла велахь Делах тешаш дика Iамал еш Оха цIанвийр ву иза шен къинойх‚ вохуьйтур ву бошмийн чу‚ шайн бухахула татолаш а лелаш долчу. Цу чохь уьш гуттар а лаьтташ. Иза сийлахь-боккха толам бу-кх!
Цатешна хилларш а‚ Тхан аяташ харцдина хилларш а - уьш цIеран /жоьжахатин/ дай бу‚ цу чохь гуттар лаьттар болуш. Ма вон дIадерзар ду-кх иза!
Цхьа а бохам хир бац Делан пурбанца бен. Милла велахь Делах тешаш - Цо нисдийр ду цуьнан дог. Дела массо хIума хууш верг ву.
Далла муьтIахь хила‚ элчана а муьтIахь хила. Шу дIадерзахь /иманах/ - Тхан элчанна тIехь-м билгала дIакхачор бен дац.
АллахI ву‚ кхин дела вац Иза воцург. Далла тIе товжийла муъма нах.
ХIай иман диллинарш! Баккъалла а, шун зударех а‚ доьзалех а шуна мостагIий берш а бу‚ царех ларлолаш. Шу /церан/ бехках довлахь‚ товахь‚ аш гечдахь - баккъалла а, Дела гечдийриг а ву‚ къинхетаме верг а ву.
Баккъалла а, шун бахам а‚ шун доьзал а питна ду. Ткъа Дела - Цуьнан гергахь сийлахь-йоккха ял ю!
Шу Делах кхералаш шайн ницIкъ мел кхочу‚ аш ладогIалаш /шайга Дала дечу омре/‚ шу муьтIахь хилалаш /Дала бохучунна/‚ аш харжаш е дикачуьнца /сагIа доккхуш/ шайн синошна. Шен синан бIаьрмацагаллех Iалаш хилларг - уьш бу баккхийбедар берш.
Аш /духа лург/ Далла лахь хаза декхар - Цо масийттаза алсам даьккхина духадерзор ду иза шуна‚ шуна гечдийр а ду. Дела баркалле а ву‚ дукха собаре ву /Шех тешначарна оьгIазе воцуш/.
Къайлахь дерг а‚ гучахь дерг а хууш верг а ву /Иза/‚ Ша веза верг а‚ хьукаме верг а ву.
 ХIай пайхамар! Шаьш зударий буьтуш уьш бита Iиддатана. Аша дагарде Iиддат /-ан денош/. Шу кхералаш Делах - шаьш Кхиош-кхобуш волчух /и Iиддат тергал ца дан/. Шайн цIеношкара ара ма бахалаш уьш /и Iиддат чекх даланза/. Уьш шаьш а ма бовлийла /шайн цIеношкара/ ара цхьа билгала ирчаниг /зина/ шаьш деънехь бен. ХIорш ду Делан дозанаш. Делан дозанех ваьлларг шена зулам динарг ву. Хьуна хаац Дала цхьа гIуллакх хилийта тарло цул тIаьхьа.
 Церан хан /Iиддат/ кхочуш хилча‚ бухаберзабе уьш хазачу гIиллакхца /шаьш цхьана Iан лууш делахь/‚ я къастабе уьш хазачу гIиллакхца /шайна цхьана Iан тарлур дац‚ аьлла хеталахь/. Аш шиъ теш хIоттаве /цхьаьна кхетарна я дIакъастарна/ шайх Iедале берш. Аш тешалла хIоттаде Далла. Иза ду Делах а‚ тIаьххьарчу дийнах а тешна хиллачунна шеца хьехам беш дерг. Шех кхоьруш волчунна Дала некъ карор бу /массо балих хьалхавалан/.
 Цо /Дала/ цуна рицIкъ лур ду цо хьесап ца диначуьра. Далла тIе товжуш верг - иза Цуьнан хьесапехь ву. Баккъалла а, Дела кхочуш деш ву Шен гIуллакх. Дала хилийтина массо хIуманна барам.
 Шун зударех шайн цIий дарах дог диллина берш‚ шу шеко йолуш хиллехь‚ церан Iиддат кхо бутт бу‚ и цIи дар хIинци ца хиллачаьрна /жима хилар бахьанехь/ а /кхо бутт бу/. Берах бисинчаьрийн хан - бера хилар ду. /Бер хилча чекх долу церан Iиддат/. Делах кхоьруш волчунна Цо цуна шен гIуллакхах атто хуьлуьйтур ю.
 ХIара Делан омра ду‚ Цо шуьга доссина долу. Дала цIанвийр ву Шен къинойх Шех кхоьруш верг‚ Цо алсам йоккхур . цуна ял.
 Iайта /и шаьш Iиддатана битина болу зударий/ шаьш Iеччахь шайн тароне хьаьжжа. Зен ма де царна аша гатто ярца. Уьш берах балахь харж е царна бер хиллалц. Цара шуна бераш дакхадахь - церан мах дIало. Вовшашца догадовла хазачу гIиллакхца. Шуна хало хилахь /бер дакхорна харж ян/‚ кхечу зудчо дакхойла цуна.
 Хьал долчо шен хьолах харж йойла. Шегахь кIезиг рицIкъ долчо харж йойла Дала шена деллачух. Дала цхьанне сина тIе ца дуьллу Ша цуна делларг бен. Дала халонал тIаьхьа атто хуьлуьйтур ю.
 Маса юрт дуьхьал яьлла хилла ша Кхиош-кхобушволчу Делан а‚ Цуьнан элчанийн омрана. Оха уьш тергал йира чIогIачу хьесапаца‚ Оха Iазап дира царна ирча Iазапаца.
 Цара Iевшира шайн гIуллакхан бала‚ церан гIуллакхан тIаьхье хилира эшалла.
Дала кечдина царна чIогIа Iазап. Шу кхера Делах‚ хIай хьекъал дерш‚ иман диллина долу. Дала шуьга боссина хьехам /КъурIан/.
Элча /ваийтина шуьга/‚ цо шуна доьшуш Делан билгала долу аяташ иман диллинарш‚ дика Iамалш йинарш а боданера нуре бахан. Делах а тийшина дика Iамал еш верг - Цо иза вуьллур ву бошмашка‚ шайн бухахула татолаш лелаш долчу‚ иза цу чохь гуттар лаьттар ву. Хаза хилийтина Дала цуна рицIкъ.
Дела ву Ша кхоьллинарг ворхI стигал‚ лаьттах а цаьрга терра. /Делан/ омра охьадуссу церан юккъехула шуна хаархьама и Дела массо хIуманна тIехь ницIкъ кхочуш вуйла а‚ Цо юкъаозийна юйла массо хIума Шен Iилмаца.
 ХIай пайхамар! Ахьа хIунда хьарам до Дала хьуна хьанал динарг‚ хьан зударий резабан гIерташ? Дела гечдийриг а‚ къинхетаме верг а ву.
 Дала тIе диллина шуна дуйнаш бастар. Дела ву шун гIоьнча. Иза ву хууш верг а‚ хьукаме верг а.
 Пайхамара шен цхьаболчу зударшка къайлах хаийтира хилларг. Цо иза кхечаьрга дийцича‚ Дала иза гучудаьккхира цуна /элчана/. Цунах /цу хабарх/ цхьадерг довзийтира цо /элчанас Хьафсате/ цхьадерг хьулдийра. Цо цуьнга /Хьафсате/ и дийцича‚ элира: "Хьан дийцина хьоьга иза?" Цо элира: "Соьга дийцина иза хууш волчо‚ сов дика хууш волчо" /Дала/.
 Аша шиммо /Хьафсата а‚ Iаишата а/ тоба дича Деле… /Дала гечдийр ду шуна/. Шу шиннан дог дIатевжира /бакъдолчух/. Аш вовшашна гIо дахь цуна /пайхамарна/ дуьхьал - баккъалла а, Дела - Иза ву цуьнан ларвархо‚ Джабрил а ду‚ муъма нахах бакъ мел верг а ву‚ маликаш а ду цул тIаьхьа гIоьнчий.
 Мега иза Кхиош-кхобушволчу цуьнан Дала цо шу дитича цуна шул дика зударий бало: шаьш бусулба болуш‚ муъма болуш‚ муьтIахь болуш‚ тоба деш болуш‚ Iибадат деш болуш‚ /пайхамарца/ дIасхьалелаш болуш‚ хьалха марехь хилларш а‚ маре баханза болу мехкарий а.
 ХIай иман диллинарш! Ларде шаьш а‚ шайн доьзал а /жоьжахатин/ цIерах‚ шен ягориг нах а‚ тIулгаш а болчу‚ цуьнан тIе хIоьттина ирча‚ чIогIа маликаш ду‚ шаьш Далла Iесалла ца еш Цо шайга динчу омрана; шаьш кхочуш деш шайга омра деш дерг.
 ХIай /Делах/ цатешна берш! Шу бехказа ма дийла тахана: шуна беш болу бекхам аш /дуьненахь/ дина хилларг ду.
 ХIай иман диллинарш! Шу дерза Деле цIеначу тобанца - тарло шу Кхиош-кхобучу шун Дала шу цIандан шун къинойх‚ /тIаккха/ шу бошмашна чу дохка‚ шайн бухахула татолаш а лелаш долчу‚ оцу дийнахь Дала сийсаза вийр вац пайхамар а‚ цуьнца иман диллинарш а. Церан нур дедда лелар ду церан хьалхахула а‚ церан аьтту куьйгаш долчу агIорхьара а‚ цара олуш: "Тхо Кхиош-кхобушволу тхан Дела‚ Ахьа кхочушделахь тхан нур‚ Ахьа тхуна гечделахь‚ баккъалла а, Хьо ву-кх массо хIуманна тIехь ницIкъ кхочуш верг".
 ХIай пайхамар! Къийсам латтабе цатешачаьрца а‚ мунапакъашца а‚ луьра хила царца. Церан чугIойла жоьжахати ю. Ма вон ду-кх /церан/ дIадерзар!
Дала масал далийна цатешачаьрна Нухьан зудчух а‚ ЛутIан зудчух а: уьш бара Тхан дикачу лех шина лена кIел‚ цара шиммо а царна шиннена а тешнабехк бира /зина дар боцу/‚ цхьанне хIуманца Делера шаьш шиъ кIелхьара-м ца яьккхира цара‚ элира /цаьрга/: "Шу шиъ чу гIо цIерга чугIочаьрца".
Дала масал далийна иман диллинчаьрна ФирIавнан зудчух‚ цо ма элира: "Со Кхиош-кхобуш волу сан Дела‚ Ахьа суна делахь Хьан гергахь ялсамани чохь цIа‚ Ахьа со хьалха яккхалахь ФирIавнах а‚ цуьнан балхах а‚ Ахьа со хьалха яккхалахь зулам дечу нахах".
Iимранан йоI Марьямах а /масал далийна Дала/‚ ша лардина хиллачу шен йоIалла. Оха хIуп аьлира цу чу /йоIаллин меженачу/ Тхан Сих /Джабраил малико/‚ цо /Марьяма/ бакъдира ша Кхиош-кхобуш волчу шен Делан дешнаш‚ Цуьнан жайнаш а‚ иза хилира муьтIахь болчарех.
 Беркате хили Иза‚ Шен куьйгахь паччахьалла долу‚ Ша массо хIуманна тIехь ницIкъ кхочуш берг волу.
 Иза ву Ша кхоьллина валар а‚ дахар а шу зерхьама‚ муьлхарниг ву шух вуно диканиг Iамал ярца. Иза ву веза верг а‚ гечдийриг а.
 Иза ву Ша кхоьллина ворхI стигал тIеттIа. Хьуна гур ма дац сов Къинхетаме волчо кхоьллинчун юкъехь цхьаъа вовшашца ца йогIу хIума. Тохал бIаьрг: гу-й хьуна цхьа а яьдда меттиг?
 ТIаккха юх-юха а тохал бIаьрг - хьоьга духадоьрзур ду бIаьргтохар кIелдисна‚ гIелделла.
 Оха хаздина дуьненан стигал чиркхашца /седарчашца/‚ Оха хилийтина уьш шайтIанашна кхоссарш. Оха кечдина царна /шайтIанашна/ егачу цIеран Iазап.
 Шаьш Кхиош-кхобушволчу Делах цатешначаьрна а жоьжахатин Iазап ду. Ма вон дIадерзар ду-кх иза!
 Шаьш цу чу кхоьссича царна хозур ду цуьнан угIарш‚ и ша кхехкаш йолуш.
 Ша оьгIазъялла эккха кечъелла: цу чу /къинош диначаьрийн/ толгIа массаза кхоьссича а цуьнан гIаролаша цаьрга хоттур ду: "Кхерамча /Делан элча/ ца веара Шуьга?"‚ аьлла.
 Цара эр: "ХIаъ‚ веара тхоьга кхерамча - Оха иза харцвира‚ оха элира: "Дала хIумма а ца доссина‚ шу ма ду доккхачу тилар чохь".
Цара элира: "Тхо хиллехьара ладугIуш а‚ ойла еш а - тхо хир ма дацара егачу цIеран дайшлахь".
Уьш къер хилира шайн къина. /Делан къинхетамах/ ма генахь бу-кх егачу цIеран дай!
Баккъалла а, шайна гуш воцушехь шаьш кхиош-кхобуш волчу шайн Делах кхоьруш берш - царна ду гечдар а‚ йоккха ял.
Къайла даккха шайн дош я гучу даккха иза - баккъалла а, Иза ву дегнашкахь дерг хууш верг.
Ткъа ца хаьа Цуна‚ ша кхоьллинчунна? Иза ву сов кхетаме верг а‚ сов дика хууш верг а.
Иза ву Ша шуна латта динарг мукIар шу лела цуьнан агIонашкахула‚ аш даа цуьнан рицIкъах - Цуьнга ду /шун кешнашкара/ гIовтар.
Шу тешна ду-й стиглахь волчух Цо шаьш лаьттах худор дац аьлла и детталучу хенахь?
Я шу тешна ду-й стиглахь волчух Цо шайна боуьйтур бац аьлла чIогIа мох? ТIаьхьа хуур ду шуна‚ муха хиллера Сан кхерам.
Харцбира /элчанаш/ шул хьалха хиилачаьра а - муха хила /царна/ Сан оьгIазло!
Царна ца го олхазарш шайна тIехула лелаш долу - /шайн тIамаш/ даржадеш‚ тIаккха тIегулдеш? Уьш сацадеш верг-м Сов Къинхетаме волу Дела бен вац. Баккъалла а, Иза ву-кх массо хIума гуш верг.
Мила ву и шуна бIо хилла гIо дийр дерг‚ ша сов къинхетаме волу Дела воцург? Цатешнарш Iехабаларгахь бу-кх.
Мила ву иза шуна рицIкъ лург дерг Цо Шен рицIкъ сацадича? ХIаъ‚ ма /Далла/ дуьхьал баьлла уьш‚ ма /бакъдолчунна/ гена баьлла уьш.
Ткъа шен юьхь тIехь лелаш верг ву нийса‚ я нийсачу новкъа нисса лелаш верг ву?
Ахьа ала: "Иза ву шу кхиинарг а‚ шуна хазар а‚ бIаьрса а‚ дегнаш а динарг а. КIеззиг ду-кх аш баркалла олург!"
Ахьа ала: "Иза ву шу лаьттахь даржинарг‚ Цуьнга гулдийр долуш а ду шу".
Цара олу: "Маца хир ду и аш бохург шу бакълуьйш хиллехь?"
Ахьа ала: "Iилма Делан гергахь ду‚ ткъа со билгала волу къерамча ву".
Иза шайна гича гергахь‚ цатешначаьрийн яххьаш ирчаелира‚ /цаьрга/ элира: "ХIара ду и шу шега кхойкхуш хилларг!"
Ахьа ала: "Гой шуна‚ со Дала хIаллаквича‚ соьца берш а‚ я Цо тхоьх къинхетам бича‚ хьан кIелхьара бохур бу цатешнарш лазош долчу Iазапах?"
Ахьа ала: "Иза ву сов къинхетаме волу Дела‚ Цуьнга иман диллина оха‚ Цуьнан тIе а тевжина. ТIаьхьа хуур ду шуна‚ мила ву билгалчу тиларчохь".
Ахьа ала: "Гой шуна‚ и шун хи лекъича‚ хьан лур ду шуна шовданан хи?"
 Нун. Дуй боу Аса къоламца а‚ цара /маликаша/ яздеш долчуьнца а:
 Хьо ма вац Делан къинхетамца жинийх.
 Баккъалла а, хьуна ма ю хадалур йоцу ял.
 Баккъалла а, хьо ма ву сийлахь-доккхачу гIиллакхна тIехь.
 ТIаьхьа гур ду хьуна‚ царна а гур ду‚
 Мила ву шух питане лаьцнарг.
 Баккъалла а, хьо Кхиош-кхобуш волу хьан Дела - Иза ву дика хууш верг шен некъах тилавелларг‚ Иза ву дика хууш верг нийсачу новкъахь берш.
 Хьо муьтIахь ма хилалахь /дин/ харцдеш болчаьрна.
 Уьш лууш бара хьо кIеда хила - тIаккха шаьш кIеда хила.
Хьо муьтIахь ма хилалахь массо /харц/ дуйнаш дуккха боуш сийсаза волчунна‚
/Массо/ луьйш волчунна‚ меттанаш дIасхьа кхуьйхьуш волчунна‚ 
Дикачу /хIуманна/ новкъарло еш волчунна‚ къинош деш дозанах ваьлла волчунна‚
Къизачунна‚ цул совнаха а шен дуьнена валар шеконехь долчунна /да мила ву ца хууш/.
Шен хьал дара‚ кIентий а бара але /муьтIахь ма хилалахь цуна/.
Шена Тхан аяташ дийшича цо элира: "Хьалхалерачийн туьйранаш ду хIорш".
Оха шен меран тIе васт дуьллур ду цуна.
Баккъалла а, Оха зийр уьш‚ Оха цхьаьна бешан дай зерах терра: цара дуй биира‚ шаьш цуьнан стоьмаш туьйдур бу Iуьйранна‚ аьлла‚
"Дала мукъалахь" ца элира цара.
ТIаккха цуна /бешана/ го тесира хьо кхиош-кхобуш волчу хьан Делера го тосуш долчу‚ уьш наб еш болуш.
Iуьйранна /егана/ Iаржъелла карийра иза.
Iуьйранга баьлча вовшашка кхийкхира цара:
"Шайн беша гIо‚ шаьш стоьмаш бохур белахь"‚ аьлла.
Уьш болабелира меллаша вовшашка луьйш:
"Тахана шуна тIе /шун беша/ цхьа а мисканиг ма вогIийла /стоьмаш буьхуш/".
Iуьйранна новкъа белира уьш шайн дагахь /мисканиг/ духа тоха ницIкъ болуш.
Иза шайна /егна/ гича‚ цара элира: "Баккъалла а, вай тиладелла‚
ХIаъ‚ вай /и стоьмаш/ боцуш дисина".
Царех кхечарел Iедале волчо элира: "Аса ца аьллера шуьга: аш /Далла/ хастам бинехьара"‚ аьлла?
Цара элира: "Вонах цIена ву-кх и вай Кхиош-кхобуш волу Дела‚ баккъалла а, вай хили-кх зуламхой".
Уьш вовшашна бехкаш бохуш дуьхьал бийлира.
Цара элира: "Ма бала бу вайна: вай дукха тIехдевлира".
Вай Кхиош-кхобуш волчу вай Дала вайна цул дикачуьнца хийцо а тарло. Баккъалла а, вай Кхиош-кхобуш волчу вайн Далла тIедирзина ду-кх".
Иштта ду Iазап‚ ткъа эхартан Iазап вуно доккха ду уьш хууш хиллехь.
Баккъалла а, /Делах/ кхоьручаьрна шаьш Кхиош-кхобуш волчу Далла гергахь ниIматийн бошмаш ю.
Ткъа Оха хуьлуьйту /Далла/ мукIар болу нах къинош дечарех тера?
Шуна хIун хилла? Аш муха хьукам до?
Я шуна жайна ду‚ аш цу чохь доьшуш?
Баккъалла а, шуна цу /жайна/ чохь долуш аш мел хоржург?
Я шуна Тхоьца биъна дуйнаш бу къематде кхаччалц‚ баккъалла а, шайна аш дина хьукам хир долуш?
Хатта цаьрга‚ мила ву царех и чIагIдешверг.
Я церан накъостий бу? Схьабалабе цара шайн и накъостий шаьш бакълуьйш хиллехь.
Оцу дийнахь настарш ерзина хир ю‚ уьш кхойкхур бу суждане - царна мугар дац‚ -
БIаьргаш охьадахна‚ сийсазалла тIейоьжна. Цаьрга суждане кхойкхуш дара уьш могуш болуш.
Вита Со суо хIара хабар харцдеш волчуьнца. Оха схьалоцур бу уьш кIез-кIеззиг царна ца хуучухула.
Аса хан лур ю царна. /Церан мекарлонна дуьхьал/ Сан мекарло чIогIа ю-кх.
Я ахьа цаьрга мах боьху уьш декхарша кIелбитина болуш?
Я цаьргахь гушдоцург /девзаш Iилма/ ду цара дIаяздеш?
Собар де хьуо Кхиош-кхобуш волчу хьан Делан хьукамна‚ ма хилалахь чIеран накъостах тера: цо /Деле/ кхийкхира ша /чIеран кийрахь пашмаллица/ гатвелла волуш.
Ша Кхиош-кхобуш волчун ниIмат шех ца кхиънехьара иза кхоьссина хир вара /чIеран кийрара/ ара сийсаза а хилла.
Ша Кхиош-кхобуш волчо хаьржира иза‚ цо хилийтира иза дикачарех.
Цатешаш берш кийча бу шайн бIаьргашца хьо хIаллак ван шайна хьехам хезначул тIаьхьа‚ цара олу: "Баккъалла а, иза жинийх ву-кх".
Иза-м бац массо Iаламна хьехам бен.
 Бакъхилла доьжнарг.
 ХIун ду и бакъхилла доьжнарг?
 Хьан хаийтина хьоьга‚ хIун ду и бакъхилла доьжнарг?
 Самудаша а‚ Iадаша а харцдира тухуш дерг.
 Амма самудаш а хIаллакбира /чIогIаллица/ дозанах беллачу мохьаца.
 Амма Iадаш а хIаллакбира инзаре нуьцIкъалчу мехаца.
 Царна тIе кхоьллира Цо иза ворхI буьйсанахь а‚ борхI дийнахь а тIеттIа. Хьуна гур бара нах оцу дийнахь /хIаллак бина/ дIасхьакхиссина‚ тIекIел даьхна хурманан диттан гIадаш санна.
 Цхьа а бухадисар гуй хьуна царна?
 Веара ФирIавну‚ цул хьалха мел верг а‚ муътафикаташ а /беара/ къа деш.
Цара Iесалла йира шаьш Кхиош-кхобуш волчу Делан элчана - тIаккха уьш схьалаьцира чIогIа долчу схьалацаро.
Оха хи дозанах даьлча дихьира шу лелаш долчуьнца /кеманца/.
Иза хилийтархьама шуна хьехам‚ тидаме долчу лерге тидаме эцийтархьама а.
Сур лекхча цхьа лакхарца‚
Латта а дIадихьча‚ лаьмнаш а /айдича/‚ уьш дадийча цхьа дадарца -
Оцу дийнахь дужур ду хилаза ца даьлларг /къематде/.
Стигал йедар ю‚ оцу дийнахь хир ю иза ледара.
Маликаш хир ду цуьнан йисташкахула. Хьо Кхиош-кхобуш волчу хьан Делан Iарш хьур ю оцу дийнахь борхIамо.
Оцу дийнахь шу хIоттор ду /кхиэлна/ хьалха‚ цхьа а хьуллеш хуьлу хIума хьулделла хир дац шух.
Амма шен жайна шега аьтту куьйга делларг‚ цо эр ма ду: "ХIей‚ схьадуьйла! Деша сан жайна!
Баккъалла а, со метташ ма вара /цхьана дийнахь/ сан хьесап суна дуьхьал кхетар дуйла".
Иза хир ву ша реза волчу дахарехь.
Лекхачу бешахь.
Шен стоьмаш гергахь болуш.
/Эр ду цаьрга/: "ГIоза даа‚ гIоза мала шайна шаьш хьалхадаьккхинарг дIадаханчу деношкахь".
Амма шен жайна шега аьрру куьйга делларг‚ цо эр ма ду: "ЭхI! И сан жайна соьга ма делла далхьара!
Суна хууш хир ма дацара сан хьесап.
Сан /дуьненахь/ валар хилла далхьара тIаьххьара‚ /со вуха ден ца веш/.
Со кIелхьара ца ваьккхи сан бахамо.
ХIаллакхили соьгара сан паччахьалла".
/Делан омра догIур ду/: "Схьалаца иза! ДIавихка иза!
ТIаккха жоьжахатехь вагаве иза.
ТIаккха зIайнах‚ шен яхалла кхузткъе итт дол йолчу‚ вилла иза".
Баккъалла а, иза вацара сийлахь-воккхачу Делах тешаш.
Мискачунна даа хIума дала /кхечаьрна/ дагадоуьйтуш вацара иза.
Вац цуна тахана кхузахь цхьа а доттагIа.
Даа хIума дац диларш бен.
Уьш дуур дац гIалат баьллачаьра а бен.
ХIан-хIа! Аса дуй боу шуна гуш долчуьнца
Шуна гуш доцучуьнца а:
Баккъалла а, иза сийлахьчу элчанан дош ма ду (Делера цо дуьйцуш).
ШаIиран дош ма дац иза‚ кIеззиг ду-кх шу тешаш дерг.
Бозбуанчин дош а ма дац иза‚ кIеззиг ду-кх аща ойла еш дерг.
Iаламийн Дегара охьадоссина ду иза /КъурIан/.
Цо Тхуна аьллехьара цхьацца (Оха аьлла доцу) дешнаш
Оха схьалаьцна хир вара иза аьтту куьйга‚
ТIаккха хадийна хир бара цуьнан деган пха.
Шух цхьа а хир ма вацара цунах иза духа тухуш.
Баккъалла а, иза /КъурIан/ хьехам бу-кх /Делах/ кхоьруш болчарна.
Баккъалла а, Тхо хууш ду-кх шух /дин/ харц деш берш буйла.
Баккъалла а, иза (КъурIан) пашмалла ю-кх цатешачаьрна. (Цуьнга иман диллинчарна хир долу ниIматаш гина пошме хир бу керстанаш).
Баккъалла а, иза хьакъ-бакъдерг ду-кх!
Сийлахь-воккхачу хьуо Кхиош-кхобуш волчу хьан Делан цIе хастае!
 Дийхира цхьана доьхучо дужу Iазап
 Цатешачаьрна яц цуна ян дуьхьало.
 Делера /Iазап/ ду иза‚ Шен /маликашна/ хьаладала кензаш йолчу.
 Хьаладолу маликаш а‚ Са /Джибрил малик/ а Иза волчу‚ шен барам /нахан гергахь/ шовзткъе итт эзар шо долчу дийнахь.
 Ахьа собар делахь хазачу собарца.
 Баккъалла а, царна иза /Делан Iазап/ гуш ду генахь‚ 
 Тхуна иза гуш ду гергахь.
 Оцу дийнахь стигал хир ю лалина цIеста санна.
 Лаьмнаш хир ду /бежнийн тIера даьккхина/ цIока санна.
/Оцу дийнахь/ доттагIчо доттагIчух хоттур ма дац /шен бала сов баларна/- 
Уьш вовшашна гойтуш хир ма бу /хIетте а хоьттур дац цара вовшех/. Луур ду къинош диначунна оцу дийнахь Iазапах кIелхьара вала шен кIентий дIабелла‚ 
Шен зуда а‚ шен ваша дIавелла‚
Ша тIелаьцна волу шен тухум дIаделла а‚
Массо лаьттахь мел верг дIавелла а тIаккха кIелхьара вала /луур дара цуна/.
ХIан-хIа! Баккъалла а, иза /жоьжахати/ алу лепа цIе ю.
Схьаозор долуш ду цо коьртан чIор.
ТIекхойкхур ву цо ша вухаваьлларг а‚ дIаведдарг а.
Цо гулдира /даьхни‚ хьал/‚ дIадиллира иза.
Адам кхоьллина ду дукха кхоьруш‚ дукха суттар‚
Ша балано схьалаьцча дукха сингаттаме‚
Шега диканиг деъча дукха духадетташ /сагIа далар‚ дикачу агIор харж яр а/‚
Ламазаш деш берш боцурш‚
Шаьш шайн ламазашкахь гуттар болуш‚
Шайн /хьолехь/ билгала хьакъ долуш
/СагIа/ доьхучунна‚ шегахь хIумма доцучунна а /сагIа ца доьхучунна а/.
Уьш бу декхаран /къемат/ де бакъдеш берш
Уьш бу шаьш Кхиош-кхобуш волчу шайн Делан Iазапах кхоьруш берш.
Баккъалла а, уьш Кхиош-кхобуш волчу церан Делан Iазап кхерам боцуш дац‚
Уьш бу шайн эхьан меженаш ларъеш берш
Шайн зударий боцучарех а‚ шайн аьтту куьйго дола дина зударий а боцучарех а. Оцаргахь уьш бехке бац.
Цул тIехбевларш уьш дозанах бевларш бу.
Уьш бу шайна бина тешам а‚ шаьш йина ваIда а кхочуш еш берш.
Уьш бу шайн тешаллина тIехь лаьтташ берш.
Уьш бу шайн ламазаш Iалашдеш берш.
Уьш /ялсаманин/ бошмашкахь хир бу шайх сийдина.
ХIун хилла цатешаш болчаьрна хьуна хьалха дIа-схьауьдуш болчарна‚
/Хьуна/ аьтту агIорхьа‚ аьрру агIорхьа а тобанаш еш болчу /бусулбанех ца бешаш вовшашка дуьйцуш болчу: хIорш ялсамани гIахь‚ вай царел хьалха гIур ду/?
Лууш ву-й те царех массо стаг ша ниIматийн ялсамани чу вахийта?
ХIан-хIа! Баккъалла а, Оха уьш кхоьллира царна хуучух.
ХIан-хIа! Аса дуй боу малхбален а‚ малхбузен Кхиош-кхобучу Делах: баккъалла а, Тхо ницIкъ болуш ду-кх
/Уьш/ хийцабан царел дикачаьрца‚ /цу тIехь/ тхоьл хьалха вер вац /цхьа а/.
Бита уьш /шайн тиларчохь/ дIасхьаийдан а‚ ловзан а шайн ваIда йина йолчу денца цхьаьнакхетталц.
Оцу дийнахь уьш арабовлур бу кешнашчуьра сихбелла шаьш /хьалха шаьш Iибадат деш хилла болу/ тIулгашна тIе бовдуш санна‚
Шайн бIаьргаш охьатоьхна. Сийсазалла кхуьур ю царех. И де ду-кх царна хир ду аьлла ваIда йина хилларг!
 Баккъалла а, Оха вахийтира шен къомана тIе Нухь: "Кхерам таса хьан къамана цуна тIе лазош долу Iазап дале"‚ аьлла.
 Цо элира: "ХIай сан къам! Баккъалла а, со шуна билгала волу кхерамча ву-кх:
 Далла Iибадат де‚ Цуьнах кхера‚ суна муьтIахь хила!
 /ТIаккха/ Цо гечдийр ду шуна шун къинош‚ тIаьхьатоттур ду шу /Iазап ца деш/ цхьана тоьхначу ханна - Iожалла кхаччалц. Баккъалла а, Делан Iожалла ша еъча тIаьхьа ца таттало‚ шу хууш хиллехь".
 Цо /Нухьас/ элира: "Со Кхиош-кхобуш волу сан Дела‚ баккъалла а, аса кхайкхира /дин/ сан къаме буса а‚ дийнахь а.
 Амма сан кхайкхамо уьш /динах/ бовдар бен алсам ца даьккхи.
 Баккъалла а, аса уьш мел кхайкхи Хьоьга шайна гечдан‚ цара шайн пIелгаш шайн лергий чудуьхкара /сан кхайкхар шайна ца хазийтархьама/‚ шайн бедаршца шайн кортош хьулдора /ца хазийтархьама/‚ уьш чIагIбелира /шайн къиной тIехь/‚ курабелира курабаларца.
 ТIаккха аса цаьрга кхайкхира чIогIа.
 ТIаккха баккъалла а, аса цаьрга кхайкхира гучахь, аса кхайкхира цаьрга къайлах.
Аса элира: "Гечдар деха шаьш Кхиош-кхобуш волчу Деле‚ баккъалла а, Иза хилла дукха гечдешверг.
Цо стигал йоуьйтур ю шуна алсам /догIица/.
Цо гIодийр ду шуна хьолаца‚ кIенташца‚ хуьлуьйтур ю шуна бошмаш‚ хуьлуьйтур ду шуна хиш-татолаш.
Шуна хIун хилла? ХIунда дог ца доху аш Деле /Иза/ лийрарца?
Цо кхоьллина шу даржаца /цIа тIадам‚ тIаккха детина цIи хуьлуш‚ тIаккха - даьIахк хуьлуш‚ тIаккха цунна тIе жижиг латош…/.
Шуна ца го‚ муха кхоьллира Дала тIеттIа ворхI стигал?
Цо хилийтира бутт царна чохь нур хилла‚ Цо хилийтира малх чиркх хилла.
Дала шу схьадовлийтира лаьттах орамат /санна кхуьуш/. /Адам лаьттах кхоьллира/.
ТIаккха Цо шу юха дIадерзор ду цуьнга /лаьтте/‚ схьадохур ду схьадахарца /къематдийнахь/.
Дала хилийтина шуна латта кIел куз санна.
Шу цуна тIехахула лелийтархьама шайна шуьйра некъаш луьйцуш".
Нухьас элира: "Со Кхиош-кхобуш волу сан Дела‚ баккъалла а, цара суна Iесалла йи‚ уьш тIаьхьахIоьтти шен бахамо а‚ шен доьзало а шайна эшал бен сов ца яьккхинчунна.
Цара йи йоккха мекарло‚
Цара элира: "Ма биталаш шайн делий а‚ ма виталаш Вадда а‚ СуваI а‚ ЯгIус а‚ ЯIукъ а‚ Наср а!"
/Нухьас доIа дира/: "Цара тилира дукханаш‚ зуламхой сов ма бахалахь тиларций бен".
Шайна гIалатех /къинойх/ уьш хича бахийтира‚ тIаккха цIерга бахийтира‚ царна ца карийра Дела воцург гIоьнчий.
Нухьас элира: "Со Кхиош-кхобуш волу сан Дела‚ Ахьа ма виталахь лаьттан тIехь цатешачарех цхьа а цIа чохь вехаш верг.
Баккъалла а, Ахьа уьш битахь цара Хьан лай тилор бу‚ цара дуьнена бохур бац къинош деш верг‚ цатешаш верг бен.
Со Кхиош-кхобуш волу сан Дела‚ Ахьа гечделахь суна а‚ сан денна-нанна а‚ муъма хилла сан цIачу ваьллачунна а‚ муъма нахана а‚ муъма зударшна а‚ Ахьа сов ма бахалахь зуламхой хIаллакбарций бен!"
 Ахьа ала: "Соьга вехьеца хаийтина: "ЛадуьгIийра /КъурIане/ жинийн цхьана тобано‚ тIаккха цара элира: "Баккъалла а, тхуна хезира цхьа тамаше дешар /КъурIан/!
 Цо /КъурIано/ нисво нийсачу новкъа‚ тхо цунах тийшира‚ оха лацанне а лоцур вац тхаш Кхиош-кхобушволчу Делаца цхьа а накъост.
 Баккъалла а, лекха хили тхо Кхиош-кхобушволчу Делан возалла - ца леци Цо зуда а‚ доьзалхо а.
 Баккъалла а, хили тхан Iовдалниг олуш Далла тIехь кIорггера харцдерг.
 Тхуна меттара цIа а эр дац адамо а‚ жино а Далла тIехь харцдерг.
 Адамийн цхьа божарий бара ларлуш жинийн божаршца /цаьргара гIо луьйцуш/ - цара совбехира уьш Iовдаллица.
 Баккъалла а, царна меттара шуна метташ хилларг: "ЦIа а Дала цхьа а денвийр вац"‚ аьлла.
 /Жинаша элира/: "Тхо хьакхаделира стиглах‚ тхуна иза карийра нуьцIкъалчу гIаролах‚ цIе тухучу седарчех юьззина.
 Тхо хилира цигахь охьахууш ладогIаран охьахаарна. ЛадугIуш волчунна хIинца карор шена кIело йина Iеш болу цIе туху седа.
Тхуна хаац‚ вониг лууш ду лаьттахь болчарна я уьш Кхиош-кхобушволу Дела царна нийса некъ лууш ву.
Тхоьх диканаш бу‚ тхоьх царел лахарнаш а бу‚ тхо хилира тайп-тайпана некъенаш.
Тхуна хиира: тхуна цIкъа а ницIкъ кхочур бац Дела (-н омрах довла) лаьттахь а‚ тхуна цIкъа а ницIкъ кхочур бац девдана кIелхьарадалан а.
Тхуна нийса некъ /КъурIан/ хезича‚ тхо Цунах /Делах/ тийшира. Ша Кхиош-кхобушволчу шен Делах тешашверг - кхоьрур вац шен миэл эшарах а‚ къа сов даларх а.
Баккъалла а, тхоьх /Далла/ мукIар берш а бу‚ тхоьх бакъболчу некъах дIабирзинарш а бу. Ткъа шаьш /Далла/ мукIар хилларш - дикачунна тIе нисбелла.
Амма бакъболчу некъах дIабирзинарш - царех хили жоьжахатина дечиг".
Уьш нисбеллехьара /исламан/ новкъа Оха малор дара царна шортта хи (оьшучу хенахь шортта догIа дойтур дара Оха царна)‚
Цуьнца уьш зерхьама. Ша Кхиош-кхобушволу шен Дела хьехорах дIавоьрзуш верг Цо вуьллур ву лан хала долчу Iазапа чу.
Баккъалла а, маьждигаш Делан ду - аш ма кхайкха Делаца цхьа а!
Баккъалла а, Делан лай /Мухьаммад/ хIоьттича Цуьнга кхойкхуш уьш /бусулба джинаш/ дисира тIеттIа цуна тIе гулделла /ладогIа лууш/.
Ахьа ала: "Баккъалла а, аса кхойкху со Кхиош-кхобушволчу сан Деле‚ Цуьнца цхьа а накъост ца лоцу аса".
Ахьа ала: "Баккъалла а, со вац сан долахь шун зен долуш‚ нийса некъ болуш а".
Ахьа ала: "Баккъалла а, со Делах ларор вац цхьаммо а‚ суна карор яц Иза воцург вадан меттиг
Делера‚ Цуьнан элчаналлин дерг дIакхачор бен /нахе дац суна тIехь/. Далла а‚ Цуьнан элчана а Iесалла еш верг - баккъалла а, цуна жоьжахатин цIе хир ю‚ уьш цу чохь гуттар лаьтташ.
Шайна хир ду аьлла ваIда йинарг галц - тIаккха хуур ду царна‚ мила ву вуно ледар гIоьнчий хиларца‚ вуно кIеззиг ницIкъ хиларца.
Ахьа ала: "Суна хаац‚ герга ду и шуна хир ду аьлла ваIда йинарг я со Кхиош-кхобушволчу сан Дала цуна хан тоьхна‚
Къайле хуург /ву Иза/‚ Цо ца кхиаво Шен къайленна тIе цхьа а
/Ша Далла/ реза хилла элча воцург. Баккъалла а, цуьнан хьалхахула а‚ тIаьхьахула а лела /иза Iалашвеш маликийн/ гIарол.
Шена хаийтан цара /элчанаша/ дIакхачийна дуйла шаьш Кхиош-кхобушволчу шайн Делан элчаналла. Цаьргахь дерг кхоччуш хууш ву Иза‚ хIора хIума дагарйина Цо барамца".
 ХIай дIахьаьрчинарг!
 ГIатта буьйсана‚ цхьа кIеззиг /буьйса/ йите /хьайна садаIан/.
 Цуьнан ах йите‚ я цунах цхьа кIеззиг эшае.
 Я тIетоха цуна. КъурIан деша (меллаша, хазачу) дешарца.
 Оха дуьхьалтухур ду хьуна хала дош.
 Баккъалла а, буьйсанан хан езза ю (ламаз дечунна)‚ вуно билгала ю дашца.
 Хьуна дийнахь дехха гIуллакхаш ду /КъурIан деша мукъа ца волу хьо/.
 Хьехае хьуо Кхиош-кхобушволчу /Делан/ цIе. /Дуьненах/ хада Цуна /Далла/ Iибадат дарца, (дог цIена) хадарца.
 Малхбалин а‚ малхбузен а Кхиош-кхобушверг ву Иза‚ вац кхин дела Иза воцург‚ лаца Цунах /хьайна/ векал /тIетовжа гIоьнча/.
Собар де цара /Маккан керастанаша/ олучунна тIехь‚ вада царех хаза вадарца.
Вита Со а‚ и шайгахь ниIматаш долу /дин/ харцдешберш а‚ собар де цаьрца цхьа кIеззиг.
Баккъалла а, Тхоьгахь буржолаш а ю‚ /жоьжахатин/ цIе а ю.
Лага чохь дуьсур долу даар а ду‚ лазош долу Iазап а ду.
Оцу /къемат/ дийнахь латта а‚ лаьмнаш а дегар ду /ластор ду/‚ лаьмнех хир бу Iенаш болу барз.
Баккъалла а, Оха ваийтина шуьга элча /Мухьаммад/ шуна тIехь теш хилла‚ Оха ФирIавне а элча /Муса/ ваийтарх терра.
ФирIавн Iеса хилира элчана - тIаккха Оха иза схьалецира чIогIачу лацарца.
Шу муха кIелхьарадовлур ду аша керстаналла дича ша бераш къеж бийр болчу дийнах? -
Стигал этIар ю /оцу дийнахь/. Цуьнан /Делан/ ваIда кхочуш хилла.
Баккъалла а, хIара хьехам бу. Шена луучо ша Кхиош-кхобучуьнга некъ лоцур бу /цунах/.
Баккъалла а, хьан Кхиош-кхобушволчунна хууш ду хьо буьйсан кха декъан шина декъал кIеззиг йолчу заманчохь гIеттина /Шен Iамал еш/ вуйла‚ цуьнан ах заманчохь‚ кха декъан цхьа дакъа заманчохь а‚ хьоьца болчарех цхьа тоба ю /иштта буьйсана гIеттина Iамал еш - иза а хаьа Далла/. Дала барам бийна буьйсан а‚ дийнан а. Цуна хиина аш иза дагар ца дой‚ Цо шун тоба къобал дина. Деша атта дерг КъурIанах. Цуна /Далла/ хиина‚ шух хир ву цомгашверг‚ кхиберш лаьттахула баьлла лелаш бу Делан ниIмат лоьхуш /шайна рицIкъ доккхуш/‚ /цхьа/ кхиберш Делан новкъахь тIом беш бу. Деша атта дерг цунах /КъурIанах/. ХIоттаде ламаз‚ ло закат‚ аш ле Далла хаза декхар /юха лург/. Аш шайна хьалхадаьккхина диканиг шуна иза карор ду Далла гергахь диканиг а‚ дукха йоккха ял а хилла. Деле гечдар деха. Баккъалла а, Дела гечдийриг а ву‚ къинхетаме верг а ву.
 ХIай /бедарх/ дIахьаьрчинарг!
 ХьалагIатта‚ кхерам таса!
 Хьуо Кхиош-кхобушверг воккхаве!
 Хьан бедар цIанъе!
 Нажас хIуманах вада!
 Ма ло хIума хьайна /цунах/ алсам тIекхиар лоьхуш.
 Хьо Кхиош-кхобуш волчун /гIуллакхна/ собаре хила.
 Сур лекхначу хенахь /шолгIа локху сур/ -
 Иза оцу дийнахь хала де ду.
/Делах/ тешаш боцучаьрна атта доцуш.
Вита со а и Аса кхоьллинарг а тхаьш.
Аса хилийтира цуна шортта даьхний‚
КIентий цуна агIор лаьтташ.
Аса аьтту бира цуна аьттубарах а.
ТIаккха а леара цуна Аса совдаккха /шен хьал/.
ХIан-хIа! Баккъалла а, иза хилира Тхан аяташна дуьхьал.
Аса тIеюьллур ю цуна ирхо /Iазапан мохь/.
Баккъалла а, цо ойла йира‚ хьесап а дира.
ХIаллак хила иза! Муха дина цо хьесап?
ТIаккха а хIаллакьхили иза. Муха дина цо хьесап?
ТIаккха иза хьежира.
ТIаккха юьхь хабийра‚ вусавелира.
ТIаккха иза вухваьлира /КъурIанах/‚ куравелира.
Цо элира: "ХIара деккъа бозбуанчалла ду /хьалха дуьйна/ схьадогIуш долу.
ХIара деккъа адаман дош ду".
Аса вагор ву иза сакъаран /жоьжахати/ чохь.
Хьан хаийтина хьуна‚ хIун ю и сакъар?
Буха а ца вуьту цо‚ дIа а ца тосу,
Гучуйолу и адамна /геннара цуьнан юьхь Iаржаеш/.
Цунна тIехIоьттина ткъеяссина /малик/ ду.
Жоьжахатина тIехIоьттина берш Оха маликаш бен ца хилийтина. Церан дагардар ца хилийтина Оха деккъа цатешачаьрна питнина бен а‚ жайнан охIлана и бакъдий хаийтархьама а‚ /Делах/ тешаш берш иманца сов бахархьама а‚ шеко ца яйтархьама жайнан охIлане а‚ муъма нахе а; шайн дегнашкахь цамгар йолучаьрга а‚ цатешачаьрга а алийтархьама: "ХIун лиъна-техьа Далла хIокхунца‚ масал далийна?" Иштта тилавала вуьту Дала Шена луург‚ нисво Шена луург. Хьо Кхиош-кхобушволчун эскар хуур дац Цуна Шена бен. Иза беккъа хьехам бу-кх адамашна.
ХIан-хIа! Баттаца дуй боу Аса!
Буьйсанца дуй боу и тIаьхьаяханчу хенахь.
Сатасарца дуй боу и гучудаьллачу хенахь.
Баккъалла а, иза /сакъар олу жоьжахати/ уггар яккхичарех цхьаъ ю!
Кхерамча адамашна /ю иза/.
Шух шен луучунна /диканна/ хьалхаваха а‚ /вочунна/ тIаьхьависа а.
Массо са ша тардинчуьнца закъалт хилла ду
Аьтту куьйган дай боцурш.
Уьш /бошмашкахь/ вовшашка хоьттуш хир бу
Къинош диначарех:
"Хьан дигина шу сакъара чу?"
Цара элира: "Тхо ца хилира ламазаш дечарех
Тхо ца хилира мискачаьрна хIума даош.
Деса хабарш дуьйцучаьрца /деса/ хабар дуьйцуш хилира тхо‚
Бекхаман де харц деш хилира тхо
Тхайга бакъдерг далц".
Пайда бийр бац царна шапаIат дечаьрийн шапаIато.
ХIун ду царна уьш хьехамах дIаберза?
Шаьш акхаелла вираш санна‚
/Кхераелла/ йовдаш ломах?
ХIаъ царех массо ву лууш шега лойла схьадиллина жайнаш.
ХIан-хIа‚ уьш ца кхоьру эхартах.
ХIан-хIа! Баккъалла а, иза /КъурIан/ хьехам бу.
Шена луучо хьахош бу.
Далла лаахь бен цара хьахор-м бац. Иза ву /Шех/ кхеран охIла‚ Иза ву /Ша/ гечдаран охIла.
 ХIан-хIа! Дуй боу Аса къематденца.
 ХIан-хIа! Дуй боу Аса бехкаш бохучу сица.
 Адамна моьтту-те Оха янне гулйийр яц шен даьIахкаш?
 ХIаъ! НицIкъ болуш ду /Тхо/ цуьнан пIелгаш /гулдина‚ вовшехтоьхна/ дIанисдан.
 ХIаъ‚ луур ду адамна харц лен шен хьалхахь /къематдийнахь кIелхьара валархьама/.
 Хоьтту цо /цавешаш/ маца хир ду и къематде? -
 БIаьрса /хьере хилла/ дIатохаделча.
 Бутт лаьцича /шен нур дIадихьна‚ бода хилча/.
 Малх а‚ бутт а вовшехтоьхча.
Эр ду адама оцу /къемат/ дийнахь: "Мичахь ю дIавадан меттиг?"
ХIан-хIа! ДIавадан меттиг ма яц!
Хьуо Кхиош-кхобучунна тIе ю оцу дийнахь дIанисвалан меттиг.
ДIадуьйцур ду оцу дийнахь адаме цо хьалхадаьккхинарг а‚ цо тIаьхьатаьттинарг а.
ХIаъ‚ тIаккха адам ша шена тIехь теш хир ду-кх /массо межено тешалла дийр ду ша диначунна тIехь/.
Шен бехказлонаш цо мел кхиссича а /къабал йийр яц уьш/.
Хьан мотт ма хьавзабе цуьнца /Джабраил малико хьайга КъурIанан аяташ доьшучу хенахь/ цуьнца сих валархьама /хьайна дагахь ца дисаран кхоьруш, хIай Мухьаммад/.
Баккъалла а, Тхуна тIехь ду иза гулдар а /хьан дагчохь/‚ иза дешийтар а /хьан маттаца/.
Оха иза доьшуш тIаьхьахIотта цуьнан дешарна.
ТIаккха Тхуна тIехь ду иза билгалдаккхар а.
ХIаъ! Шу ма дезаш ду сиханиг.
Аш дуьтуш ма ду тIаьхьарниг /эхарт/.
Цхьа яххьаш хир ю оцу дийнахь екхаелла‚
Шаьш Кхиош-кхобучуьнга хьоьжуш.
Цхьа яххьаш хир ю оцу дийнахь мархаелла
Шайна тIехь боккха ницIкъ бина хьуна хеталуш.
ХIан-хIа! /Са озина доккхуш/ и лаге кхаьчча,
Эр ду: "Мила ву - иза юхадерзор дерг /тодеш/?"
Хуур ду /адамна/ хIара /дуьненах/ дIакъастар дуйла.
/Са юьзаш ветталуш/ ност ностарх кхетар ю.
Хьуо Кхиош-кхобучуьнга хир ду оцу дийнахь /нах/ дIалахкар /шаьш йинчу Iамалах бекхам эцан/.
Бакъ ца дора /адамо хIара дин/‚ ламаз а ца дора.
Амма харцдира‚ /ламаз дарах/ вухавелира.
ТIаккха шен доьзална тIе воьдара кура боларца.
Ма бала бу хьуна‚ ма бала бу!
ТIаккха ма бала бу хьуна‚ ма бала бу!
Моьттуш ду-те адамна ша эрна /тIе декхарш а ца духкуш/ дуьтур ду?
Иза /адам/ дацара ткъа /хилла/ тIадамах /зудачунна чу кхоьссинчу стеган хих/?
ТIаккха детана цIи хилира цунах. ТIаккха Цо кхоьллира /цунах адам/‚ нисвира иза /шен меженашца/.
ТIаккха цунах Цо хилийтира шиъ: боьрша стаг а‚ зуда а.
Ткъа Иза ницIкъ кхочуш вац белларш денбан?
 Еарий ткъа адамна тIе заманан цхьа хан и ша хьехон хIума а доцуш?
 Баккъалла а, Оха кхоьллира адам ийначу тIадамах‚ Оха иза зуьйш ву /тIе декхарш дихкаршца‚ баланаш кхиссарца/. ТIаккха хилийтира иза хозуш а‚ гуш а.
 Баккъалла а, Оха иза нисвира новкъа: я цо баркалла олуш‚ я керста деш.
 Баккъалла а, Оха кечъйина цатешачаьрна зIайнаш а‚ буржолаш а‚ цIе а.
 Баккъалла /Дала бохург деш/ дика хиллачаьра мер ду кадачуьра /хаза маларш/ шех кафур /хаза хьеж йогIу хIума/ тоьхна долу.
 Шовданан хи муьйлур ду Делан леш‚ шаьш и схьадоккхуш /шайна луучахь/ шортта схьадаккхарций.
 Уьш кхочуш деш бу /Далла Iибадат дан/ делла дош‚ уьш кхоьруш бу /къемат/ дийнах‚ шен вон чIогIа даьржина долчу.
 Цара даадо даар шайна деззашехь мискачунна а‚ боберана а‚ йийсарна а.
 /Шаьш олуш/: "Оха даадо шуна Делан юьхьана /Делан дуьхьа/‚ тхуна ца беза шугара бекхам а‚ баркалла а.
Баккъалла а, тхо кхоьру тхан Кхиош-кхобучуьнгара яххьаш чIогIа хебар йолчу дийнах".
Дала хьалхабехира уьш оцу дийнан вонах‚ дуьхьал туьйхира царна яьххьаш къегар а‚ хазахетар а.
Бекхам бира царна шаьш /Далла ечу Iамална тIехь/ собар дарна бешций а‚ дариций а.
Цигахь уьш Iийр бу маьнганий тIетевжина. Царна гур бац цигахь малх а‚ шело а‚
Гергахь хир ду царна /цу бешан/ IиндагIа‚ охьакхевдина хир бу цуьнан стоьмаш охьакхавдарах /аьтто хуьлуш шаьш баха ира хIоьттина волчунна а‚ охьа хиъна волчунна а‚ вижна волчунна а/.
Царна тIехьийзор бу датон пхьегIаца‚ чохь са гучу кадаца /кегий нах/ -
Датон чохь са гучу кадаца /оцу тIехьийзачаьра хьуна мала бегIийла йолчу кепара малар/ дIалуш.
Цигахь малор бу чагIаран кад‚ шех занжабил тоьхна болу.
Цигахь /малор ду/ шовда‚ шех салсабиль олу.
Царна тIехьийзар бу къан ца лун кегирхой‚ хьуна уьш гича дIасхьадаржина луълуъ ду моьттуш.
Хьо хьежначу хенахь‚ цигахь хьуна гур ду ниIматаш а‚ доккха паччахьалла а.
Царна тIедуьйхина хир ду дуьтIкъачу баьццара дарин духар а‚ стоммачу дарин духар а‚ уьш хазбина хир бу датон чIагIаршца‚ уьш Кхиош-кхобучо царна малор ду цIена малар а.
"Баккъалла а, хIара хили шуна бекхамна /аш йина дика Iамалш бахьанехь/‚ шун лелар хили хастаме".
Баккъалла а, Оха доссора хьоьга КъурIан /кIез-кIеззиг/ доссорца.
Хьо собаре хила хьуо Кхиош-кхобучун хьукамна‚ хьо муьтIахь ма хила царех къинош дечунна а‚ /дин/ керста дечунна.
Ахьа хьехае хьуо Кхиош-кхобучун цIе Iуьйранна а‚ суьйрана а.
Буьйсанах а сужд де Цуна‚ тасбахь а де Цуна еххачу буьйсана.
Баккъалла а, хIорш дукхадезаш бу сиха чекхдаьр дерг /дуьне/‚ дуьту шайн тIехьахь деза /хала/ де - /къематде/.
Оха кхоьллина уьш‚ чIагIйина церан меженаш. Тхуна лиъча Оха /уьш/ хийцор бара царех терачаьраца хийцорца.
Баккъалла а, хIара хьехам бу‚ шена луучо схьалецина /иза/ ша Кхиош-кхобучуьнга некъ бина.
Шуна луур дац Далла лаахь бен. Баккъалла а, Дела хили хууш верг а‚ хьукаме верг а.
Цо вуьллу Шена луург Шен къинхетамна чу. Ткъа зуламхой - царна Цо кечдина лазош долу Iазап.
 ТIеттIа дохуьйтучу мехашца /дуй боу Аса/‚
 НуьцIкъала хьоькхучу мехашца /дуй боу Аса/‚
 /ДогIа/ даржочу мехашца /дуй боу Аса/‚
 /Бакъдерг харцдолчух‚ хьанал хьарамах/ къасточу /КъурIанан аяташца/ /дуй боу Аса/‚
 /Хьехам пайхамаршка/ дIалуш долчу /маликашца/ /дуй боу Аса/‚
 /Далла наха/ бехк ца биллитарна /шайга элчанаш ца баийтира‚ аьлла/‚ /Делера/ кхерам тасарца а /доуьйту и вехьеш/.
 Баккъалла а, шуна ваIда йинарг хилаза ца долу.
 Седарчий дIадайинчу хенахь‚
 Стигал единчу хенахь‚
Лаьмнаш нисбина дIасхьабаьржинчу хенахь‚
Элчанаш /гулбан тешалла дан/ хан тоьхначу хенахь.
Муьлхачу денна тIаьхьатаьттина /элчанийн тешалла?
Къастаман денна!
Хьан хаийтина хьоьга /хIай Мухьаммад/‚ хIун ду и къастаман де?
Боккха бала бу оцу дийнахь /дин/ харцдечаьрна.
Оха хIаллак ца бина хьалха хилларш?
ТIаккха царна тIаьхьабохуьйтур бу Оха тIаьхьахилларш.
Иза до Оха къиношдиначаьрна.
Боккха бала бу оцу дийнахь /дин/ харцдечаьрна.
Оха ца кхоьллина шу хIумма йоцчу хих?
Оха дIа ца нисдира иза чIогIачу меттигехь?
Цхьа билгала хан тIекхаччалц.
Оха дIанисдира‚ дика дIанисдираш а ду /Тхо/. 
Боккха бала бу оцу дийнахь /дин харцдечаьрна/.
Оха ца хилийтира латта /шуна/ дIатардала меттиг хилла?
Дийна болчаьрна а‚ беллачаьрна а‚ 
Оха хилийтира цунна тIехь лекха лаьмнаш‚ шуна малора теза хи.
Боккха бала бу оцу дийнахь /дин/ харцдечаьрна.
/Эр ду маликаша/: "ДIагIо /хIинца/ шаьш ша харцдеш хиллачунна /жоьжахатин Iазапна/ тIе!
ДIагIо шен кхо дакъа долчу IиндагIе!"
IиндагIа а хир дац /цунах/‚ цIерах а хьалхадохур дац цо.
Баккъалла а, цо суйнаш кхуьссур ду гIаланаш санна‚
Шаьш можа эмкалш санна‚
Боккха бала бу оцу дийнахь /дин/ харцдечаьрна!
Иза де ду - уьш бист хир бац.
Царна пурба лур дац тIаккха цара бехказлонаш ян.
Боккха бала бу оцу дийнахь /дин/ харцдечаьрна!
Иза къастаман де ду. Оха гулдийр ду шу а‚ хьалхарнаш а.
Шайна цхьа мекарло хиллехь‚ йе Суна /шайн/ мекарло!
Боккха бала бу оцу дийнахь /дин/ харцдечаьрна!
Баккъалла а, /Делах/ кхоьруш берш - уьш хир бу IиндагIехь а‚ шовданашкахь а‚
Шайна безначу стоьмашкахь а.
ГIоза даа‚ гIоза мала шаьш Iамал йина ма хилла!
Оха иштта бекхам бо дикачаьрна!
Боккха бала бу оцу дийнахь /дин/ харцдечаьрна!
Даа‚ кIеззиг пайда эца /дуьненахь/: баккъалла а, шу къинош динарш ду-кх!
Боккха бала бу оцу дийнахь /дин/ харцдечаьрна!
Цаьрга элча: "Гора гIо /ламаз де/!" - уьш гора ца гIора.
Боккха бала бу оцу дийнахь /дин/ харцдечаьрна!
Муьлхачу дийцарах цул тIаьхьа уьш тешар бу?
 Стенах /лаьцна/ вовшашка хоьтту цара?
 Доккхачу хабарх!
 Шаьш цу чохь хилпало йолуш долчу. 
 ХIан-хIа! ТIаьхьа хуур ду царна!
 ТIаккха хIан-хIа! ТIаьхьа хуур ду царна!
 Оха ца дина латта мотт санна /кIеда/?
 Лаьмнаш хьостамий санна /чIогIа/?
 Оха кхоьллина шу шиш /боьрша а‚ сте а/.
 Оха хилийтина шун наб садаIар хилла.
Оха хилийтина буьйса духар хилла.
Оха хилийтина де дахар хилла /шайн хьашташ кхочушдан/
Оха хIоттина шуна тIехьахула ворхI чIогIа /стигал/‚
Оха бина лепаш чиркх /малх/.
Оха дайитина Iовдаш йолчу мархийн юккъера дуттуш долу хи /догIа/.
Цуьнца Оха схьабаккхархьама буьртиг а‚ орамат а‚
Луьста бошмаш.
Баккъалла а, къастаман де хилла хан тоьхна.
Оцу дийнахь сур локхур ю - шу догIур ду тобанашца.
ДIаеллира стигал - цунах хилира неIарш.
ДIадихьира лаьмнаш - /царех/ дисина шаьш хилла сурт.
Баккъалла а, жоьжахати хилира чударна йоьгIна‚
/Делан дозанийх/ тIехбевлачаьрна чугIойла хилла.
Лаьттар бу уьш цу чохь дуккха хенашкахь.
Iовшур дац цара цу чохь шело а‚ малар а
Лалина хи а‚ нетIкъанаш бен.
/Царна/ богIуш бекхам бу /иза/.
Баккъалла а, уьш хилира дог ца дохуш /шаьш динчун/ хьесапе.
Цара харцдира Тхан аяташ харцдарца.
Массо хIума дIатергалдина Оха жайнаца!
Iовша шайна! Сов доккхур дац Оха шуна Iазап бен.
Баккъалла а, /Делах/ кхоьручаьрна тола меттиг ма ю /ялсамани чохь/.
Бошмаш а‚ кемсаш а /ю царна/.
/Царна/ некхий гоьрга долу‚ шерашца цхьанийса болу мехкарий /хир бу/.
Буьззина /маларан/ кад а /хир бу/.
Царна хозур дац цу чохь деса хабар а‚ харцдерг а.
Бекхам бу /иза/ хьо Кхиош-кхобуш волчуьнгара‚ совгIат а‚ хьесап а /Цуьнгара/ хилла.
Стигланийн а‚ лаьттан а царна юккъехь долчун а Кхиош-кхобург /ву Иза/‚ Ша сов къинхетаме верг. Цуьнгара хабар дийцаран дола дийр дац цара.
Оцу дийнахь хIуттур ду Са а ‚ маликаш а могIица. Вист хир вац шена Сов Къинхетаме волчо пурба делларг бен - цо эр ду бакъдерг.
Иза хьакъ-бакъ долу де ду. Ша лууш волчо лаьцна ша Кхиош-кхобучуьнга дIаверзаран некъ.
Баккъалла а, Оха кхерам тесина шуна гергахь долу Iазапца - оцу дийнахь стаг хьожур ву шен шина куьйго хьалхадаьккхинчуьнга‚ эр ду керстано: "Декъаза ваьлла со‚ соьх хиллехьара латта!"
 Шаьш нуьцIкъала /керстанийн синош/ схьадохучу /маликех/ дуй боу Аса.
 Шаьш жигара /муъма нехан синош/ схьаоьцучу /маликех/ дуй боу Аса.
 Нека дечаьрех нека дарах а дуй боу Аса.
 Сих луш долчарех сихдаларах дуй боу Аса.
 /Делан/ омра шен-шен метта дIадоькъучарех /маликех/ а дуй боу Аса.
 Оцу дийнахь /Iалам/ эгор ду эгочо.
 Цуьнан тIаьххьо хир ду тIаьхьадогIург.
 Дегнаш оцу дийнахь детталуш хир ду.
 Церан хьежар кхераделла хир ду.
Олу цара: "Вай духадерзор ду вай схьадаьллачу /дахаре/.
Вай хиллачул тIаьхьа дахкаделла даьIахкаш?"
Элира цара: "Иза хIета дайна духадерзар ма ду".
Баккъалла а, иза беккъа цхьа мохь хир бу.
Уьш берриге /денбина/ латта тIехь хир бу.
Хьоьга деъний Мусан хабар?
Цуьнга кхийкхира иза Кхиош-кхобушволчо ТIува цIе йолчу атагIахь:
"Хьада ФирIавна тIе гIо‚ иза тIехваьлла /Делан дозанех/.
Ахьа ала /цуьнга/: "Хьо /ширках/ цIанвала дагахь ву-й?
Аса нисвийр ву хьо Кхиош-кхобучунна тIе‚ тIаккха кхоьрур ву хьо".
Цо /Мусас/ гайтира цуьнга доккха делил /муIжизат‚ бозбуанчалла/.
Харцдира /иза ФирIавнас/‚ Iеса велира иза.
ТIаккха вухавелира сихвелла.
Цо гулбира /бозбуанчаш а‚ шен бIо а/‚ кхийкхира‚
Элира: "Со ву лекха волу шу кхиош-кхобуш волу /шун дела/!"
Дала схьалецира иза тIаьххьара /дош бахьанехь/ таIзарций‚ хьалха аьлла /дош бахьанехь/ таIзарций.
Баккъалла а, цу чохь хьехам ма бара /Делах/ кхоьруш волчунна.
Шу дара хала /Цуна/ кхолла я стигал яра? Цо йира иза!
Цо айбира цуьнан тхав‚ тIаккха нисйира.
Бодане йира цуьнан буьйса‚ схьадаьккхира сатасар.
Латта цул тIаьхьа даржира Цо.
Схьадаьккхира цунах хи а‚ дожийлаш а.
Лаьмнаш чIагIдира Цо /латта тIехь/.
Шуна а пайда хилла‚ шун бежнашна а.
Боккха бала беъча
Оцу дийнахь адамна дагадогIур ду ша къахьегнарг.
Гойтур ю жоьжахати гучунна.
Амма тIехваьлларг /Делан дозанех/‚
Дуьненан дахар хаьржинарг -
Жоьжахати хир ю цуьнан чугIойла.
Амма ша Кхиош-кхобучунна хьалха хIотта кхоьруш хилларг‚ шен дезачух /дуьненан марзонах/ шен са а духатоьхнарг -
Ялсамани хир ю цуьнан чугIойла.
Хьоьга хоьтту цара сахьтах‚ маца хир ду иза хIоттар‚ бохуш‚
Хьуна мичар ду и хьехадан?
Хьо Кхиош-кхобучуьнга ю цуьнан чакхе!
Баккъалла а, хьо кхерамча ву цунах кхоьрушволчунна.
Уьш иза шайна гуш долчу дийнахь хир бу шаьш /кешний чохь/ цхьа суьйре а‚ цхьа Iуьйре а ца яккхинарш санна.
 Юьхь хабина дIавирзи
 Шена тIе бIаьргаш боцург вогIу‚ аьлла.
 Стено хаийтина хьуна‚ иза-м цIан вала а мегий?
 Я хьехам дагабогIур бу - цу хьехамо цуна пайда бийр бу.
 Амма хьал долуш верг -
 Хьо цуна тIе чIогIа воьрзу.
 Хьуна тIехь ма дац /къа/ иза цIан ца велчи а.
 Амма хьуна тIе веъча сихвелла
 И ша /Делах/ кхоьруш верг -
Ахьа иза тергал ца во.
ХIан-хIа! /Ма леладе иза/ баккъалла а, иза хьехам бу!
Шена луучо и дагалоцу.
Сийлахь долчу жайнашкахь бу иза /Лавхьул-Махьфуза чохь/
Шаьш айдина хилла долчу /Далла гергахь/‚ цIан дина хилла долчу /жайнашкахь/‚
Яздечу маликийн куьйгашца‚
Лийраме‚ дика хилла долчу /маликийн/
ХIаллакьхили адам! Стено керстаналла дайтина цуьнга?
Муьлхачу хIуманах Цо /Дала/ ша кхоьллина /хаий цуна/?
ТIадамах кхоьллина Цо иза‚ тIаккха Цо цуьнан массо хIума вовшашца догIуш дина.
ТIаккха Цо цуна некъ атта бина.
ТIаккха Цо иза валийтина‚ каш чувиллийтина.
ТIаккха Шена ма лиънехь Цо иза денвийр ву /къематдийнахь/.
ХIан-хIа! Цо /адамо/ кхочуш ца дина шега /Дала/ омра динарг.
И адам хьожийла ша дуучуьнга!
Оха ма доьттина /и стиглара/ хи (догIа) шортта доттарца!
ТIаккха Оха ма дадийна и латта дадорца.
Оха ма балийтина цу чохь буьртиг‚
Кемсаш а‚ яраш (керла хастоьмаш) а‚
Зайтун а‚ хурма а‚
Дуккха дитташ долу бошмаш а‚
Стоьмаш а‚ /бежнашна яа/ бецаш а.
Шуна пайда болуш‚ шун бежнашна а пайда болуш.
НуьцIкъалла мохь беъча!
Оцу дийнахь стаг водур ву шен веших‚
Шен ненах а‚ дех а‚
Шен зудчух а‚ шен кIентийх а.
Оцарах хIора стагана оцу дийнахь гIуллакх хир ду ша хьалхаваккхар.
Цхьа яххьаш оцу дийнахь хир ю къегина‚
Йоьлуш‚ яккхиедаш.
Цхьа яххьаш оцу дийнахь хир ю шайна тIе чан йиллина‚
Уьш дIалоцур ю бодано.
Уьш бу цатешнарш‚ къинош динарш.
 Малх дIахьарчича‚
 Седарчий охьадегча‚
 Лаьмнаш /шайн меттигашкара/ дIадоладелча‚
 Пхора эмкалш Iу воцуш йисча‚
 Акхарой гулъйича‚
 ХIоьрдаш дагийна‚ царех цIе хилча‚
 Синош /шайн дуьненахь хиллачу догIмийн чу/ дIадерзича‚
 Дийна йолуш дIайоьллина /кешна чу/ хиллачу йоIе хаьттича,
 ХIун къа бахьанехь иза йина хилла аьлла.
/Нехан Iамалш тIеяздина/ тептарш дIаделлича‚
Стигал /уьстагIан цIока доккхуш санна/ схьаяккхича‚
Жоьжахати дIалатича‚
Ялсамани /Делах кхоьруш хиллачаьрна/ герга ялийча -
/И массо хIума хилча тIаккха/ сина хуур ду ша хIун деъна.
ХIан-хIа! Дуй боу Аса дIасхьалелачу седарчех /шаьш хиллачу меттигера дIатилаш хиллачу/‚
/Буьйсана гучудолуш стигалхула/ дIасхьалелаш‚ тIаккха дIахьуллеш долчу седарчех а‚
Буьйсах а‚ иза Iаржъелча‚
Iуьйренах а‚ иза садаIа йолаелча -
Баккъалла а, иза /КъурIан/ сийлахь долчу элчанан дош ма ду‚
НуьцIкъала долчу Шегахь чIогIа Iарш йолчун /Далла/ гергахь‚
/Шена кхин маликаш/ муьтIахь долчу‚ цигахь ша тешаме долчу.
Ма вац шун накъост /Мухьаммад/ жиних /цхьаболчу керстанашна ма моьтту/.
Цуна и /Джабраил малик/ ма гира серла еллачу анахь /стиглан арахь/.
И ма вац шега къайлахь /нахана ца гуш долу/ доуьйтачу вехьех хIумма эшадеш /нахах хьулдеш‚ ца дуьйцуш/.
И /КъурIан/ ма дац /цхьаболчу керстанашна ма метта/ тIулгашца эккхочу шайтIанан дош.
Шу мича гIош ду /цу КъурIанна инкарло еш/?
Иза беккъа хьехам бу Iаламашна‚
Шух ша нисвала луучунна.
Шуна луур-м дац Iаламийн Да ша волчу Далла ца лаахь.
 Стигал едча‚
 Седарчий охьдегча‚
 ХIоьрдаш /шайн йисташ дIаяьлла вовшех ийна/ цхьа хIоьрд хилча‚
 Кешнаш тIекIел девлача /белларш хьалгIовтийта/‚ -
 /ТIаккха/ хии сина ша хIун хьалхадаьккхи‚ хIун тIаьхьатаьтти.
 ХIай адам /хIай керста/! Стено марздина хьуна хьан сийлахь Кхиош-кхобучунна Iесалла ян?
 Иштта ву Иза Ша хьо кхоьллина‚ тIаккха нисвина‚ /хьан массо меже/ вовшашца йогIуш йина волу.
 Шена луучу суртехь хьо дIатарви Цо.
 ХIан-хIа! Шу харц деш ма ду бекхам хирг хилар /къемат дийнахь/.
Баккъалла а, шуна тIе хIоттийна лардархой ма бу‚
Сийлахь хилла‚ яздеш долу.
Царна хаьа аш дийриг.
Баккъалла а, диканаш /шена чохь массо хIума долу/ наIим цIе йолчу ялсаманехь хир бу.
Баккъалла а, къинош динарш жоьжахатехь хир бу.
Цу чу гIур бу уьш‚ /цуьнан йовхо Iовшур ю цара/ бекхаман /къемат/ дийнахь.
Цунах къайлабер ма бац уьш.
Хьуна стено хаийтина‚ иза хIун бекхаман де ду?
ТIаккха а хьуна стено хаийтина‚ иза хIун бекхаман де ду?
Оцу дийнахь сино синан цхьанне хIуманна тIехь дола дийр дац. ГIуллакх оцу дийнахь хир ду Делан.
 Боккха бала бу /йохка-эцар еш юстуш‚ узаш/ эшош болчаьрна‚
 Ишттанаш бу уьш шаьш нахера юсташ оьцуш /терза/ нисйойтуш‚
 Ткъа шаьш царна юстуш а‚ узаш а эшаеш.
 Царна ца метта-те шаьш /деллачул тIаьхьа/ дендийр ду?
 Сийлахь-доккхачу денна!
 Оцу дийнахь нах хIуттур бу Iаламийн Дена /Далла/ хьалха.
 ХIан-хIа! Баккъалла а, къинош диначарийн тептар Сижжин олучу жоьжахатахь хир ю!
 Хьуна стено хаийтина‚ иза хIун Сижжин ю?
 МухIар тоьхна тептар /ду иза/.
Боккха бала бу оцу дийнахь /дин/ харцдечаьрна!
Шаьш бекхаман де харцдеш болчу‚
Иза харц дийр ма дац массо дозанах ваьлла‚ къинош деш волчо бен.
Шена тIехь Тхан аяташ дешча‚ цо олу: "Хьалхалерчийн туьйранаш /ду хIорш/".
ХIан-хIа! ХIаъ! Цара карадеш долчо макх латийна церан дегнашка.
ХIан-хIа! Баккъалла а, уьш оцу дийнахь шаьш Кхиош-кхобучух дIахьулбина хир бу /царна и Дела гур вац/.
ТIаккха уьш чугIур бу жоьжахатина.
ТIаккха эр ду: "ХIара ду аш харцдеш хилларг".
ХIан-хIа! Баккъалла а, дикачаьрийн тептар Iиллиййунан чохь хир ду.
Хьуна стено хаийтина‚ и хIун Iиллиййун ю?
МухIар тоьхна тептар /ду иза/.
Цуна тешалла дийр ду /Далла/ гергахь долчу /маликаша/.
Баккъалла а, диканаш наIим олучу ялсаманехь хир бу‚
Маьнганий тIехь хьоьжуш:
Хьуна хаалур ду церан яххьашкахь ниIматийн лепар!
Малор ду царна мухIар тоьхначу уггар цIеначу чагIарах‚ 
Ша мелла ваьлча мискан хьожа йогIуш. Цунна тIе сихлойла шаьш сихлуш берш!
Цунах /чагIарах/ тоьхнарг таснимах хир ду‚
Шовда бу иза‚ шена чуьра мер долуш /Далла/ гергаболчаьра.
Баккъалла а, къинош динарш бара иман диллинчарех боьлуш‚
Царна тIехбовлуш вовшашка муьшкаш еш‚
Шайн доьзална тIебоьрзуш тIебоьрзара забарш еш‚
И /муъма нах/ шайна гича‚ цара олура: "Баккъалла а, хIорш тилабелларш бу-кх!"
Ца бахийтина уьш царна тIе уьш Iалашбан.
Тахана иман диллина хилларш /Делах/ ца тешаш хиллачарех боьлур бу!
Маьнганий тIехь хьоьжуш хир бу!
Бекхам биний /Делах/ цатешачаьрна цара деш хиллачуьнца?
 Стигал яьдча‚
 Шен Кхиош-кхобуш волчу /Далла/ муьтIахь хилла‚ /и Далла муьтIахь хилар цуна/ хьакъ хилча /и массо хир ду къематдийнахь/‚
 Латта дIадаржича /нисдича, тIаьхь мел йолу хIума дIа а яккхина/‚
 Шена тIехь мел дерг дIакхоьссина‚ ша десса дисча‚
 Шен Кхиош-кхобуш волчу /Далла/ муьтIахь хилла /и Далла муьтIахь хилар цуна/ хьакъ хилча.
 ХIай адам! Баккъалла а, хьо хьан Кхиош-кхобучунна тIе вахан къахоьгуш ву къахьегарца /валарна тIе вахан‚ я Далла/‚ хьо Цуна дуьхьал кхетар ма ву /я айхьа йинчу Iамална - диканиг ялахь а‚ вониг ялахь а/.
 Амма и шен тептар шен аьтту куьйга дIаделларг -
 ТIаьхьа цуна хьесап дийр ду аттачу хьесапаца /миза-терза узуш/‚
 Шен цIийнан охIлана тIе иза воьрзур ву хазахеташ.
Амма и шен тептар шега шен букъатехьахула дIаделларг -
ТIаьхьа цо кхойкхур ду хIаллакхиларе /велла дIавалар атта дара цунна/‚
Чуваьр ву жоьжахатина.
Баккъалла а, иза вара шен цIийнан охIлахь хазахеташ.
Баккъалла а, цуна меттара ша /шен Кхиош-кхобучунна тIе/ вухавоьрзур вац.
ХIаъ‚ баккъалла а, иза Кхиош-кхобуш волу Дела хилла цунах дерг гуш.
ХIан-хIа! Дуй боу Аса малх дIабузуш стигал цIийяларца‚ 
Дуй боу Аса буьйсанах а‚ цо гулдечух а.
Баттах а /дуй боу Аса/ и буьзича /боккха хилла/
Шу ховжар ма ду цхьаьна хьалера кхечу хьале.
ХIун ду-те царна уьш ца теша?
Шайна тIехь КъурIан доьшуш сужд ца да?
ХIаъ! И ца тешаш хилларш /дин/ харцдеш бу-кх.
Дела дика хууш ву цара шайгахь хьулдинарг.
Кхаъ баккха царна лазош долчу Iазапца‚ 
Иман диллинарш а‚ дика Iамал йинарш боцучаьрна - царна хир ю хедар йоцу ял!
 Стиглах дуй боу Аса‚ /седарчий чохь долу/ гIаланаш йолчу‚
 Шуна ваIда йина долчу /къемат/ дийнах а дуй боу Аса‚
 Ша тешалла деш долчу /пIераскан дийнах а/‚ шена тешалла деш долчу /Iарафатан дийнах а/ дуй боу Аса: /я пайхамарех шаьш неха тIехь тешалла дийр болу‚ я нахах пайхамарша шайна тIехь тешалла дийр долу/.
 ХIаллакьхилла саьнгарийн дай!
 ЦIеран дай а /хилла хIаллак/‚ шена ягориг йолчу.
 /Хьажал/ уьш лаьтта цуьнан гонахь хиина‚
 Шаьш муъма нахана тIехь дечуьнга хьоьжуш.
 Цаьргара чIир ца оьцура цара деккъа уьш Ша веза волчу‚ Ша хастаме волчу Делах тешаш бу аьлла бен.
 Ишттаниг ву Иза Шегахь долуш стигланийн а‚ лаьттан а паччахьалла. Дела массо хIуманна тIехь теш ву.
Баккъалла а, и муъма божарий а‚ муъма зударий а байле лаьцнарш‚ тIаккха тоба ца динарш - царна жоьжахатин Iазап ду‚ царна цIеран Iазап ду.
Баккъалла а, иман диллинарш а‚ дика Iамалш йинарш а - царна бошмаш ю‚ шайн бухахула татолаш лелаш долу. Иза боккха толам бу-кх!
Баккъалла а, хьо Кхиош-кхобуш волчун /Делан/ ницIкъ чIогIа бу-кх!
Баккъалла а, Цо доладо а‚ Цо духадерзадо /муьлха гIуллакх/.
Иза гечдийриг а ву‚ безаш /Шена гIуллакх деш берш/ верг а ву.
Сийлахь Iаршан Да а ву‚
Шена луург деш верг а ву.
Эскарийн хабар деъний хьоьга‚
ФирIавнан а‚ самудийн а /хабар/?
ХIаъ! Цатешнарш харцона чохь ма бу.
Дела царна тIехахула го бина ма ву (Дела царна тIехь ницIкъ болуш ву).
ХIаъ! Иза сийлахь КъурIан ма ду.
Лавхьул-Махьфуз чохь ма ду.
 Стиглах а дуй боу Аса‚ /буьйсана кхетачу / седах а дуй боу Аса.
 Хьоьга стено хаийтина и буьйсана кхетарг хIун ю?
 Бода хадош болу седа бу иза.
 Цхьа а са ма дац шена тIехь лардархо волуш бен.
 Хьажал адам‚ стенах ша кхоьллина ду!
 Иза кхоьллина ду ийначу /боьршачу стеган а‚ зудчун а/ хих.
 Иза схьадолу /ден/ букъара‚ /ненан/ некхан даьIакех.
 Баккъалла а, И /Дела/ иза ву вухаверзон ницIкъ кхочуш ву.
 Къайленаш толлучу /къемат/ дийнахь.
Ма бац цуна /къинош диначунна/ ницIкъ а‚ ма вац цуна /къинош диначунна/ гIоьнча а.
Стигланах а дуй боу Аса‚ шегахь духа дерзар долчу /шен хен-хенахь доьлху догIа долчу/.
Латтах а дуй боу Аса‚ шегахь дадар долчу /орамат схьадолуш/:
Баккъалла а, и /КъурIан/ /диканиг а‚ вониг а/ къастош дош ду-кх!
Иза забар яц-кх!
Баккъалла а, уьш /керстанаш/ мекарло еш бу мекарло ярца.
Аса йо /церан мекарлонна дуьхьал/ мекарло ярца.
Бита и керстанаш /сих ца луш цаьргара чIир эца/‚ Аса а буьтур бу цхьа жимма.
 Хастае вуно лекха волчун‚ хьо Кхиош-кхобуш волчун цIе!
 Ишттаниг ву Иза Ша кхоьллина‚ /массо хIума шен-шен меттиге/ дIанисйина волу‚ 
 Ишттаниг а ву Иза Ша /массо хуманан/ барам бина‚ /адам/ нийсачу новкъа диллина волу‚
 Ишттаниг а ву Иза Ша /шун бежнашна/ дежийлаш схьадаьхна волу.
 Цо хилийтина царех /сен еллачул тIаьхьа/ якъаелла Iаржаелла яраш.
 Оха хьуна /хIай Мухьаммад/ доьшур ду /КъурIан/‚ хьуна дицлур дац иза
 Далла лиънарг бен! Баккъалла а, Иза хууш ву гучахь дерг а‚ къайлахь дерг а.
 Оха аттадийр ду хьуна аттадолчунна /тIаьхьа хьо хIотта/.
 Хьехам бе /КъурIанца/‚ хьехамо пайда бахь!
Дагалоцур ду хьуна /и КъурIан/ /Делах/ кхоьруш волчо.
Цунах хийрваьрву хьуна декъазаваьлларг.
Иза ву хьуна вегар верг йоккхачу цIаргахь.
ТIаккха иза лийр вац цигахь‚ дийна а хир вац.
Ваккхийвиди /закат луш/ ша цIанвелларг‚
Ша Кхиош-кхобуш волчун цIе хьехийнарг‚ тIаккха ламаз дийнарг.
ХIаъ! Аш дуьненан дахар хоржу!
Ткъа эхарт дика а‚ мелхо а буха юьсуш ма яра!
Баккъалла хIара ду-кх хьалхалерчу жайнашкахь дерг а‚
ИбрахIиман а‚ Мусан а жайнашкахь дерг а.
 Хьоьга деъний /хIай Мухьаммад/ дIалоцучун хабар?
 Цхьа яххьаш оцу дийнахь сийсаза хир ю‚
 Болх беш‚ кIадъелла‚
 Евхачу цIергахь егаш‚
 Шайна цIийдинчу хьастера хи малош.
 Даар хир дац царна кIохцалех бен.
 Цо барстор бац /уьш/‚ мацаллех хьалхабохур а бац.
 Цхьа яххьаш хир ю оцу дийнахь ниIмат хьоьгуш.
 Шаьш /дуьненахь йолуш Далла гIуллакх дарна/ тIегIертарна реза йолуш.
Лекхачу бешахь /ялсаманехь хир ю уьш/.
Царна хозур дац цу чохь десса хабарш.
Цу чохь ихаш шовда хир бу.
Цу чохь айдина маьнганаш хир ду.
Охьадихкина кедаш хир ду.
МогIица дихкина гIайбанаш хир ду.
Даржина кузаш а хир ду.
Уьш ца хьожу эмкале‚ иза муха кхоьллина ю?
Стигале‚ иза муха аййина ю?
Лаьмнашка‚ уьш муха доьгIна ду?
Лаьтте‚ иза муха даржина ду?
Хьахаде /хIай Мухьаммад/! Хьо баккъалла а, хьехамча ма ву-й!
Хьо царна тIе хIоттина хьекам ма вац.
Ша дIавирзинарг /хьехамах/‚ керстаналла динарг а воцучунна /хьехам бе/.
Цуна Дала Iазап дийр ду вуно доккхачу Iазапаца.
Баккъалла а, Тхуна тIе церан дIаберзар ду.
ТIаккха баккъалла а, Тхуна тIехь церан хьесап ду.
 Сатасарах дуй боу Аса.
 Итт буьйсанех а дуй боу Аса.
 Шала а‚ шалза а долчух дуй боу Аса.
 Буьйсанах а дуй боу Аса‚ иза дIайолаелча.
 Цу чохь дуй бу-й хьекъал долчунна?
 Хьуна ца гира /хIай Мухьаммад/‚ хIун дира хьо Кхиош-кхобуш волчо Iадашца?
 Шайн бIогIамаш долчу ирамашца?
 Ишттанаш бу уьш шайх теранаш махкахь кхин кхоьллина боцуш.
 Самудашца а атагIахь тархаш (чараш) туьстуш /цIенош деш/ хиллачу?
Хьостамаш долчу ФирIавнаца?
Шаьш махкахь /Делан дозанех/ тIех бевла хилла болчу.
Алсам дехира цара цигахь боьха хIуманаш.
Царна тIе Iанийра хьо Кхиош-кхобучо тайп-тайпана Iазап.
Баккъалла а, хьо Кхиош-кхобуш верг /нахана/ тIехьожуш ву-кх /церан Iамалш тергал еш/.
Адамо ша Кхиош-кхобуш волчо зийча‚ Цо шена сий дича‚ ниIматаш делча‚ олу: "Со Кхиош-кхобучо сий дина сан".
Амма Цо ша зийча‚ шена рицIкъ кIеззиг делча‚ цо олу: "Со Кхиош-кхобучо со сийсаза вина".
ХIан-хIа! Боберан сий ца до аш.
Мискачунна даа хIума дала /нехан/ дегнаш айа ца до аш.
/Боберийн а‚ зударийн а/ ирс дууш ду шу чIогIа даарца.
Дехний дезаш ду шу дукха дезарца.
Латта /дегорца/ нисдийча‚ нисдеш‚ нисдеш.
ВогIур ву хьо Кхиош-кхобуш верг а‚ малик а могIица - могIица.
Оцу /къемат/ дийнахь ялор ю /гучу йоккхур ю/ жоьжахати. Оцу дийнахь дагадогIур ду адамна. Стенна ду цуна /хIинца/ и дагадар?!
Цо эр ду: "Хьалхадаьккхина хиллехьара аса /диканиг/ сайн /хирг долчу/ дахарна".
Оцу дийнахь Цуьнан /Делан/ Iазап дийр дац цхьаммо а‚
Цхьаммо а буьхкур бац цуьнан шад.
/Делах кхоьруш хиллачаьрга эр ду/: "ХIай паргIат даьлла долу са!
ДIадерза хьуо Кхиош-кхобучуьнга хьо реза долуш‚ хьайна /Дела а‚ маликаш а/ реза долуш‚
ДIакхиа Сан /дикачу/ лешка‚
Чу гIо Сан ялсамани".
 ХIан-хIа! Дуй боу Аса хIоккху гIалах /Макках/.
 Хьо /хIай Мухьаммад/ хьанал ву-кх цу гIалахь!
 Дех /Адамах/ дуй боу Аса‚ цо дуьнена ваьккхиначух а /цуьнан доьзалах - нахах/:
 Оха кхоьллина адам халонгахь.
 Цуна метта-те шена тIехь цхьаннена ницIкъ кхочур бац?
 Цо олу: "Аса дуккха даьхни хIаллак дина".
 Цуна метта-те ша цхьаннена гина вац?
 Оха цуна ши бIаьрг ца бина?
 Мотт а‚ ши балда а /ца дина/?
Оха нисвина иза /дикачунна а‚ вочунна а тIе боьдучу/ шина новкъа.
Ирхо яхьан хьала ца гIирти иза.
Хьоьга стено хаийтина‚ иза хIун ирхо яхьар ду?
Лай азат ваккхар ду.
Я хIума яор ду мацалла йолчу дийнахь
Шен гергара долчу боберана‚
ЧIогIа къоьлла йолчу мискачунна.
ТIаккха /иза дахь/ хир ву иза иман диллинчарех а‚ вовшашка собаре хила олуш весет диначарех а‚ вовшашка къинхетаме хила олуш весет диначарех а.
Уьш бу аьтту агIонан /ялсаманин/ дай.
Тхан аятех цатешнарш - уьш бу аьрру агIонан /жоьжахатин/ дай.
Царна хир ю /шен неIарш царна тIехь/ къевлина цIе.
 Малхах дуй боу Аса‚ цуьнан лепарах а.
 Баттах а дуй боу Аса‚ иза цу /малхана/ тIаьхьахIуттуш /кхеташ иза дIабуьзча/.
 Динах а дуй боу Аса иза цо /малхо/ къагош.
 Буьйсанах а дуй боу Аса‚ цо и /малх/ дIахьулбеш.
 Стигланах а дуй боу Аса‚ и хIоттинчух а /Делах/.
 Лаьттах а дуй боу Аса‚ иза даржинчух а /Делах/.
 Сих а дуй боу Аса‚ иза дIанисдинчух а /Делах/.
 Цо /Дала/ кхетийна и /са/ къа дарах а‚ /Делах/ кхерарах а.
 Декъала хили и /са дика Iамалш ярца/ цIандинарг.
Декъаза хили и /са вон Iамалш ярца/ хьулдинарг.
Харцдира /Делан дин/ самудаша шаьш тIех тиларца.
Сихвелира царех уггар декъазниг /Дала яийтинчу эмкална урс хьакхан/.
Элира цаьрга Делан элчано /Салихьо/: "ХIара Делан эмкал ю. Цуна хи далар шуна тIехь ду".
Цара иза харцвира‚ цу /эмкална/ урс хьекхира. Шаьш Кхиош-кхобучо церан къа бахьанехь уьш хIаллакбира - /цу хIаллакбарехь/ цхьанисбира‚
Цуьнан тIаьхьенах Иза ца кхоьру.
 Буьйсанах дуй боу Аса /цо Iалам боданца/ дIахьулдеш‚
 Дийнах а дуй боу Аса‚ иза серладаьлча.
 Ша стаг а‚ зуда а кхоьллинчуьнца а дуй боу Аса.
 Баккъалла а, шун дIагIертарш тайп-тайпана ду-кх!
 Амма ша /сагIа/ делларг а‚ /Делах/ кхийринарг а‚
 Ша уггар хазниг /бусулба дин/ бакъдинарг -
 Оха цуна аттадийр ду аттачунна /ялсаманийна/ тIе /водар/.
 Амма ша пис хилларг‚ /дуьненан/ хьал лехнарг а‚
 Ша уггар хазниг харцдинарг -
Оха цуна атта дийр ду халачунна /жоьжахатина/ тIе (водар).
Иза хьалха воккхур вац цуьнан бахамо иза кIелвисча.
Баккъалла а, Тхуна тIехь бу нийса некъ /иза билгалбаккхар/.
Баккъалла а, Тхан ду тIаьхьарниг а‚ хьалхарниг а /эхарт а‚ дуьне а/.
Аса кхерам тесина шуна алу кхуьссучу цIарца.
ЧугIур вац цуна уггар даькъазниг бен‚
Ша /дин/ харцдина хилла волу, /цунах/ дIавирзина волу.
Цунах генаваьр ву уггар /Делах/ кхоьруш верг‚
Шен бахам ша цIанвалан /закатна, сагIина/ луш верг‚
Цхьаннегара шена бекхамна дикана ца лоьхуш‚
Уггар лакхахь волчу ша Кхиош-кхобучун юьхь езар бен.
Таьхьа реза хир ву иза /Дала ялсаманехь шена деллачу ниIматашна/.
 Iуьйренах дуй боу Аса‚
 Буьйсанах дуй боу Аса‚ иза бода бахьаш дIатийча.
 Ца тесна хьо Кхиош-кхобуш волчо дIа‚ вац Иза хьоь безам байна а.
 ТIаьхьарниг /эхарт/ тоьла хьуна хьалхарчул /дуьненал/.
 ТIаьхьа лур ду хьо Кхиош-кхобуш волчо хьуна - хир ву хьо реза.
 Хьо ца карийра Цуна бобер /беда/? Цо хьо тIеийцира.
 Хьо карийра Цуна (нийса дин довза) ваьлла лелаш - Цо хьо нийсачу новкъа виллира.
 Хьо карийра Цуна къе - Цо хьо хьал долуш вира.
 Ахьа ма белахь боберана ницIкъ‚
Ахьа ма тохалахь /сагIа/ дуьйхург духа.
Ахьа хьехаделахь хьан Кхиош-кхобуш волчун ниIмат.
 Оха ца деллира /пайхамаралла даларца/ хьан дог /хIай Мухьаммад/?
 ДIабаьккхира хьан тIера мохь‚
 Хьан букъ ша гIелбина болу.
 Оха ай ма дира хьо хьехавар
 Баккъалла а, халонца - атталла хир ма ду.
 Баккъалла а, халонца - атталла хир ма ду.
 Хьуо паргIат ваьлча /ламаз дина/ - къахьега /доIанаш дарца‚ я дуьненан рицIкъ лахарца/.
 Хьо Кхиош-кхобуш волчуьнга хьастало (Цуьнгахь долчуьнга тIегIерта).
 Инжирах а дуй боу Аса‚ зайтунах а‚
 Синин олучу ламах а дуй боу Аса‚
 ХIоккху тешаме йолчу гIалах а /Макках/ дуй боу Аса‚
 Оха кхоьллира адам уггар хазачу хьолехь.
 ТIаккха Оха дIаверзина иза уггар бухарчу хьоле /къанлой‚ тишлой. Муъма стеган Iамал эшало иза къона хиллачу замане хьаьжча‚ Дала цуьна ял ло Шен дашца/:
 Иман диллинарш а‚ дика Iамалш йинарш а боцурш - царна ю хедар йоцу ял.
 Стено харцдойту хьоьга /хIай керста/ цул тIаьхьа а дин?
 Ткъа Дела вац уггар хьукам нийса деш верг?
 Деша хьо Кхиош-кхобуш волчун цIарца‚ Ша /Iаламаш/ кхоьллина волчу!
 Цо адам кхоьллина цIийн улхах /детана цIийх/.
 Деша! Хьо Кхиош-кхобург ву уггар комаьрша верг.
 Иза ву Ша Iамийнарг /адам/ къоламца.
 Цо Iамийра адамна цуна ца хуург.
 ХIан-хIа! Баккъалла а, адам тIехдолу /Делан дозанех/
 Ша шена гуш хьал долуш хиларца.
 Баккъалла а, хьо Кхиош-кхобучуьнга ду /массаран/ дIадерзар.
 Хьуна гиний /хIай Мухьаммад/ и новкъарло еш верг /Абу-ДжахIал/
Лена /Мухьаммад пайхамарна/ цо ламаз деш?
Гиний хьуна и /шена новкъарло йийриг/ нийсачу новкъахь хиллехь?
Я /Делах/ кхерарца омра деш хиллехь?
Хьуна гиний и /ша пайхамарна новкъарло еш волу Абу-ДжахIал/‚ /Дела/ харцвеш хиллехь‚ /бакъдолчух/ дIавирзинехь?
Цуна ца хиъна-те Далла гуш дуйла?
ХIан-хIа! И ца сацахь‚ Оха дIаозор ву иза кIужалца /жоьжахате/‚
Харц йолчу‚ къинехь йолчу кIужалца!
Цо /гIо луьйхуш/ кхойкхийла шен гуламе.
Оха кхойкхур ду забанияташка.
ХIан-хIа! Цо бохург ма де ахьа /хIай Мухьаммад/‚ /Далла/ сужд де‚ /Цуна/ герга гIо /Iамал ярца/.
 Оха доссина иза /КъурIан Лавхьул-Махьфузера дуьненан стигла/ "Лайлат-уль-къадр" олучу буьйсана.
 Хьоьга стено хаийтина‚ /хIай Мухьаммад/‚ и хIун буьйса ю Лайлат-уль-къадр?
 Лайлат-уль-къадр буьйса дика ю эзар баттал.
 Охьадуссу маликаш а‚ Са а /Джабраил малик/ цу чохь шаьш Кхиош-кхобучун пурбанца массо гIуллакх эцна.
 Салам-маршал!.. Иза /хозур ду/ сатассалц.
 Ца хилира жайнан охIлах а‚ мушрикунех а болу кератсанаш къасталуш /шаьш тIехь хиллачу динах/ шайга къеггина делил далц-
 Делера элча /Мухьаммад пайхамар/‚ ша доьшуш /царна/ цIена долу хьарчораш.
 Царна чохь мехала долу яздинарш а /жайнаш/ долуш.
 Шайга жайна доссинарш бекъа ца белира шайга къеггина долу делил деъначул тIаьхьа а бен‚
 Цаьрга омра-м ца динера /деккъа/ Далла Iибадат де аьлла бен‚ шаьш цIандеш Цуна дин‚ /бакъ долчунна ИбрахIиман а‚ Мухьаммадан а динан/ тIе тижаш‚ ламаз хIоттаде‚ закат ло аьлла бен. Иза ду нийса долу дин.
 Баккъалла а, жайнан охIлах а‚ мушрикунех а болу и керстанаш жоьжахатин цIергахь хир бу‚ гуттар цу чохь лаьтташ. Уьш вон халкъ ду-кх.
 Баккъалла а, иман диллинарш а‚ дика Iамалш йинарш а - уьш дика халкъ ду-кх!
 Церан бекхам шаьш Кхиош-кхобучун гергахь Iадн цIе йолчу ялсаманин бошмаш ю-кх‚ шайн бухахула лелаш татолаш а долуш‚ цу чохь уьш гуттар лаьтташ‚ Дела реза хили царна‚ уьш а хили Цуна реза. Иза ду ша Кхиош-кхобучух кхоьруш хиллачунна дерг.
 Латта ластича ластарца /къемат дийнахь/‚
 Латто /шена тIера/ йозаллаш /шена тIехь мел йолу хIума - адам а‚ бежна а‚ дитт а…/ охькхоссича‚
 Адамо эр: "Цуна хIун хилла?"
 Оцу дийнахь цо шен хабарш дуьйцур ма ду‚
 Хьо Кхиош-кхобуш волчо шена хьехна мадду.
 Оцу дийнахь нах тобанашца дIа гIур ма бу шайн Iамалш шайга гайтан.
 Мискъалан заррат /цхьа жимма буьртигал/ диканиг диначунна - иза гур ма ду.
 Мискъалан заррат вониг диначунна - иза гур ма ду.
 /Шайн багара/ аз долуш тIехьаьдда йогIучу /говрех/ дуй боу Аса‚
 /Шайн бергашца лаьттах/ суйнаш кхуьссачу /говрех/ дуй боу Аса.
 Iуьйрана тIелетачу /говрех/ дуй боу Аса.
 Цара аййира цигахь чан.
 Цара гобира цигахь /мостагIийн/ тобана:
 Баккъалла а, адам ша Кхиош-кхобуш волчун керста ма ду.
 Баккъалла а, иза цу тIехь /ша а/ теш ма ду.
 Баккъалла а, иза /дуьненан/ хьал дезарехь чIогIа ма ду.
 Цуна ца хаьа кешний чохь мел дерг аракхоьссича‚
Дегний чохь мел дерг гучадаьккхича
Баккъалла а, уьш Кхиош-кхобуш верг оцу дийнахь царах дерг сов дика хууш вуйла?
 Тухуш дерг.
 Иза хIун ду тухуш дерг?
 Хьоьга стено хаийтина‚ и тухуш дерг хIун ду?
 Оцу дийнахь адамаш хир ду даьржина цIоз санна‚
 Лаьмнаш хир ду къовзина тIаргIа санна.
 Амма шен терза язъелларг /дика Iамалш сов ялла/ -
 Иза хир ву /ша/ реза волчу дахарехь /ялсамани чохь/.
 Амма шен терза яйелларг -
 Цуьнан нана "хIавия" хир ю.
Хьоьга стено хаийтина /хIай Мухьаммад/‚ иза хIун ю?
Алу туьйсу цIе /ю иза/!
 Шу духа тоьхна /Далла гIуллакх дарах/ шуна /дехница а‚ доьзалшца а/ алсам хилар лааро‚
 Шу кешнашка дерзалц /дIакхалхар тIехIотталц Дела дага ца вогIу шуна/.
 ХIан-хIа! ТIаьхьа хуур ду шуна!
 ТIаккха хIан-хIа! ТIаьхьа хуур ду шуна!
 ХIан-хIа! Шу хууш делхьара бакъ долу Iилма
 Шуна ганне гур ма яра жоьжахати.
 ТIаккха шуна гур ма яра иза баккъалла а, /шайн/ бIаьрга.
 ТIаккха шуьга хаттанне хоттур ма ду оцу дийнахь /шуна дуьненахь хиллачу/ ниIматех.
 (Малхбузен) Заманца дуй боу Аса: 
 Баккъалла а, адам /шена/ зенехь ма ду‚
 Иман диллинарш боцурш‚ вовшашка бакъдолчуьнца /иманца‚ динца/ весет динарш‚ вовшашка собарца весет динарш а боцурш.
 Боккха бала бу массо /нахах/ луьйш волчунна а‚ /нах/ сийсазбеш волчунна а‚
 Ша /дуьненан/ хьал гулдеш хиллачу и дагардеш хиллачу‚ /массо хIуманна дуьхьал иза кечдеш хиллачу/.
 Иза метташ ву шен хьоло ша гуттар латтор ву /дуьненахь‚ ца волуьйтуш/.
 ХIан-хIа! Иза кхоссанне кхуссур ву кийсагаш еш йолчу хIумана чу.
 Хьуна стено хаийтина‚ иза хIун кийсагаш еш йолу хIума ю?
 Делан цIе ю иза латийна йолу‚
 Ша дегний тIе ер йолу.
 Баккъалла а, иза царна тIехь нартол йолуш хир ю‚
 Дахдинчу бIогIамаш тIехь.
 Хьуна ца гира‚ хIун дира хьо Кхиош-кхобучо пилан дайх?
 Церан мекарло тиларчохь ца хилийтира Цо?
 Царна тIедахийтира Цо олхазарийн жIуга.
 Цара кхиссира царна багийначу поппаран тIулгаш.
 Цо хилийтира уьш /бежнийн/ Iийшина докъар санна.
 /Пилан дай хIаллакбира Дала/ Къурайшийн барт хилийтархьама‚
 Церан барт хилийтархьама /йохка-эцарна/ новкъа балан Iай а /Йеменан махка/‚ аьхка а /Шаман махка/.
 Цара Iибадат дойла хIокху /Маккахь долчу хьаьжин/ цIийн Дена /АллахIана/‚
 Уьш мацбеллачул тIаьхьа царна даа хIума деллачу‚ царна /Пилан дайшкара/ кхерам хиллачул тIаьхьа цунах хьалхабехначу.
 Хьуна гиний /хIай Мухьаммад/ и дин харцдеш верг?
 Иза ву бобер шен хьакъах духа тухуш верг.
 Мискачунна даа хIума далан /нах/ меттах ца боху цо.
 Боккха бала бу ламаз дечаьрна‚
 Шаьш дечу ламазах терго еш боцчу‚
 Шаьш /нахана/ гайтархьама /ламазаш деш/ болчу‚
 Шаьш /нахе ханна пайдаэца/ цIера салпал яла магош боцчу.
 Баккъалла а, Оха делира хьуна /хIай Мухьаммад/ дукха диканаш.
 Ахьа ламаз де хьуо Кхиош-кхобуш волчунна‚ /гIурбанна/ бежна урс хьакха.
 Хьуна халахетийтинарг- иза ву хьуна цIога доцург.
 Ахьа ала /хIай Мухьаммад цу керстанашка/:
 "Аса Iибадат ца до аш Iибадат дечунна.
 Шу а дац Iибадат деш аса Iибадат дечунна.
 Со а вац Iибадат дийр долуш аш Iибадат диначунна.
 Шу а дац Iибадат дийр долуш аса Iибадат дечунна.
 Шуна шайн дин ду‚ суна сан дин ду".
 Делера гIо а деъча‚ /Макка йоккхуш/ толам а беъча‚
 Хьуна гира нах Делан динан чу буьйлуш тобанашца.
 Тасбахь де хьан Кхиош-кхобуш волчунна хастамбарца‚ Цуьнга гечдар деха. Баккъалла а, Иза хилла тоба къабал дийриг.
 ХIаллак хили алун ден ший куьйг и ша а хIаллак хили.
 КIелхьара ца ваьккхи иза цуьнан хьоло а‚ цо тарадинчо а.
 Вегар ву иза алу йолчу цIаргахь‚
 Цуьнан зуда а /егар ю цIаргахь/ - дечиг кхоьхьург.
 Цуьнан лага тIехь бу хурманан диттан хьесан муш.
 Ахьа ала /хIай Мухьаммад‚ цу хьайга Делах лаьцна хоьттучаьрга/: "Иза АллахI ву‚ Ша цхьаъ ву‚
 АллахI ву‚ гуттар /нахана тIекхиа/ ша Iалашо ерг ву, массарна Ша оьшуш верг ву /Шен хIумма оьшуш йоцург ву/.
 Бер ца хилла Цуьнан‚ Иза Ша а ца ваьлла дех-ненах.
 Ца хилла Цуьнца нислуш цхьа а". (Вац Цуьнга тера цхьа а).
 Ахьа ала: "Со ларло сатасаран Деца
 Цо кхоьллинчу массо вонах‚ 
 Боданан вонах‚ цо /буьйсана Iалам/ дIахьулдича /гучу йолучу вочу хIуманах а ларло со/‚
 Шеддаш беш цу чу хIуп олучу зударийнвонах а /ларло со/‚
 ХьагI ечун вонах а /ларло со/‚ цо хьагI еш.
 Ахьа ала: "Со ларло нах Кхиош-кхобушволчуьнца‚
 Нехан Паччахьаца‚
 Нехан Делаца
 Васвасалла /дагчу догIу вон мел дерг/ кхуьссучу‚ Делан цIе яьккхича додучу /шайтIанан/ вонах‚
 Ша васвасалла кхуьссуш долчу нехан дегнашка‚
 Жинийх ду /и шайтIа/‚ нахах а ду".